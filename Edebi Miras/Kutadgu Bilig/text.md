bi-smi’llâhi’r-rahmâni’r-rahîm
<br>
بسم الله الرحمن الرحیم
<br>
kutadğu bilig
<br>
قوتادغو بیلیگ
<br>
a
<br>
آ
<br>
bi-smi’llâhi’r-rahmâni’r-rahîm hamd ü sipâs u minnet ve üküş ögdi teñri ‘azze ve celleka, kim uluğluk idisi tükel kudretlığ pâdişâh-turur, yérli kökli yaratğan kamuğ tınlığlarka rûzî bérgen neni kim tiledi erse kıldı yéme neni tilese kılur yef‘alu’llâhu mâ yeşâ’u ve yahkümü mâ yurîdu takı sansız selâm u durûd halklarda yégi yalawaçlarda üdrüntüsi uluğ sawçısı muhammed-i mustafâ öze bolsun takı ma anıñ éşleri ‘azîz ağırlığ sahâbeler üze rizvânu’llâhi ‘aleyhim ecma‘în bu kitâb yawlak ‘azîz-turur; çîn hükemâlarınıñ emsâlleri birle bezenmiş mâçîn ‘ulemâlarınıñ eş‘ârları birle ârâste kılınmış-turur bu kitâbnı okığlı bu beyitlerni ma‘lûm kılığlı kitâbıdın yakşı ‘azîzrak-turur çîn ü mâçîn ‘âlimleri ve hakîmleri kamuğ ittifâk boldılar kim maşrık vilâyetinde kamuğ türkistân éllerinde buğra han tilinçe türk luğatinçe bu kitâbdın yakşırak hergiz kim erse tasnîf kılmadı bu kitâb kayu padişâhka ya kayu iklîmka tegdi érse ğâyet uzlukındın, nihâyettin keçe körklüglükindin ol éllerniñ hakîmleri ‘âlimleri kabûl kılıp tegme biri bir törlüg at lakab urdılar çinlığlar edebü’l-mülûk atadılar, mâçîn melîkiniñ hükemâları âyînü’l memlekeˆ tédiler, meşrıklığlar zînetü’l- ümerâ tép aydılar, îrânlığlar şâhnâmeˆ-i türkî atamışlar, ba‘zıları ma pendnâmeˆ-i mülûk témişler, tûrânlığlar kutadğu bilig tép aymışlar bu kitâbnı tasnîf kılığlı balasağun mevlûdluğ perhîz idisi er-turur, emmâ bu kitâbnı kâşğar élinde tükel kılıp maşrık melîki tawğaç buğra han üskiñe kigürmiş-turur melîk buğra han ma anı ağırlap uluğlap öz hâs hâciblıkını aña bérü yarlıkamış-turur anıñ üçün yûsuf uluğ hâs hâcib tép atı çawı ajunda yayılmış-turur bu ‘azîz kitâb tört uluğ ağır ul öze binâ kılınmış-turur bir ‘adil ikinçi devlet üçünçi ‘akıl törtünçi kanâ‘at yana tegme biriñe türkçe bir at bérmiş-turur ‘adilka kün toğdı élig at bérip pâdişâh ornıña tutmış-turur. devletka aytoldı at bérip vezîr ornıña kodmış-turur ‘akılka ögdülmiş at bérip vezîrniñ oğlı yérinde tutmış-turur kanâ‘atka odğurmış at bérip vezîrniñ karındaşı tép aymış-turur takı anlar ara munâzara su’âli cevâbı keçer teg sözler sözlemiş-turur, okığlınıñ köñli açılıp musannifni edgü du‘â birle yâd kılsun tép
<br>
بسم الله الرحمن الرحیم حمد و سپاس و منّت و اۆکۆش اؤگدی تڭری عزّ و جلّ‌قا کیم اولوغلوق ایدیسی، تۆکل قدرتلېغ پادشاه تورور. ییرلی کؤکلی یاراتغان قاموغ تېنلېغلارقا روزی بیرگن. نه‌نی کیم تیله‌دی ایرسه قېلدې. ییمه نه‌نی تیله‌سه قېلور. یفعل الله ما یشاء و یحکم ما یرید. تاقې سانسېز سلام و درود خلقلاردا ییگی یالاواچلاردا اۆدرۆنتۆسی اولوغ ساوچېسې محمّدِ مصطفی اؤزه بۏلسون. تاقې ما آنېڭ ایشلری عزیز آغېرلېغ صحابه‌لر اۆزه رضوان الله علیهم اجمعین. بو کتاب یاولاق عزیز تورور؛ چین حکمالارېنېڭ امثاللارې بیرله بزنمیش، ماچین علمالارېنېڭ اشعارلارې بیرله آراسته قېلېنمېش تورور. بو کتابنې اۏقېغلې بو بیتلرنی معلوم قېلېغلې کتابېدېن یاقشې عزیزراق تورور. چین و ماچین عالملری و حاکملری قاموغ اتّفاق بۏلدېلار کیم مشرق ولایتینده قاموغ تۆرکیستان ایللرینده بوغرا خان تیلینچه تۆرک لغاتینچه بو کتابدېن یاقشېراق هرگز کیم ایرسه تصنیف قېلمادې. بو کتاب قایو پادشاهقا یا قایو اقلیمقا تگدی ایرسه غایت اوزلوقېندېن، نهایتتین کئچه کؤرکلۆگلۆکیندین اۏل ایللرنیڭ حاکملری عالملری قبول قېلېپ تگمه بیری بیر تؤرلۆگ آت لقب اوردېلار. چینلېغلار ادب الملوک آتادېلار، ماچین مَلِکینیڭ حکمالارې آیین المملکه تیدیلر، مشرقلېغلار زینت الامراء تیپ آیدېلار، ایرانلېغلار شاهنامه تۆرکی آتامېشلار، بعضیلری ما پندنامه ملوک تیمیشلر، تورانلېغلار قوتادغو بیلیگ تیپ آیمېشلار. بو کتابنې تصنیف قېلېغلې بالاساغون مولودلوغ پرهیز ایدیسی ار تورور، امّا بو کتابنې قاشغار ایلینده تۆکل قېلېپ مشرق مَلِکی تاوغاچ بوغرا خان اۆسکیڭه کیگۆرمیش تورور مَلِک بوغرا خان ما آنې آغېرلاپ اولوغلاپ اؤز خاص حاجبلېقېنې آڭا بیرۆ یارلېقامېش تورور آنېڭ اۆچۆن یوسف اولوغ خاص حاجب تیپ آتې چاوې آژوندا یایېلمېش تورور. بو عزیز کتاب تؤرت اولوغ آغېر اول اؤزه بنا قېلېنمېش تورور. بیر عادل ایکینچی دَولت اۆچۆنچی عاقل تؤرتۆنچی قناعت. یانا تگمه بیریڭه تۆرکچه بیر آت بیرمیش تورور. عدلکه کۆن تۏغدې ایلیگ آت بیریپ. پادشاه اۏرنېڭا توتمېش تورور. دَولتکه آی تۏلدې آت بیریپ وزیر اۏرنېڭا قۏدمېش تورور. عاقلقا اؤگدۆلمیش آت بیریپ وزیرنیڭ اۏغلې ییرینده توتمېش تورور. قناعتکه اۏدغورمېش آت بیریپ وزیرنیڭ قارېنداشې تیپ آیمېش تورور. تاکی آنلار آرا مناظره سؤالی جوابې کئچر تگ سؤزلر سؤزله‌میش تورور. اۏقېغلېنېڭ کؤڭلی آچېلېپ مصنّفی ائدگۆ دعا بیرله یاد قېلسون تیپ.
<br>
b
<br>
ب
<br>
beyt 0001.
<br>
بیت (۰۰۰۱)
<br>
uğan bir bayat ol kamuğda oza
<br>
اوغان بیر بایات اۏل قاموغدا اۏزا
<br>
üküş hamd ü ögdi angar-ok sezâ
<br>
اۆکۆش حمد و اؤگدی آنقار اۏق سزا
<br>
beyt 0002.
<br>
بیت (۰۰۰۲)
<br>
uluğluk idisi uğan dû’l-celâl
<br>
اولوغلوق ایدیسی اوغان ذوالجلال
<br>
yaratğan törütgen me kâdir kemâl
<br>
یاراتغان تؤرۆتگن مه قادر کمال
<br>
beyt 0003.
<br>
بیت (۰۰۰۳)
<br>
ây yér kök idisi halâyık bile
<br>
آی ییر کؤک ایدیسی خلایق بیله
<br>
rûzînı anutmış yégil sen küle
<br>
روزینې آنوتمېش ییگیل سن کۆله
<br>
beyt 0004.
<br>
بیت (۰۰۰۴)
<br>
sakışsız bérigli kamuğka rûzî
<br>
ساقېشسېز بیریگلی قاموغقا روزی
<br>
yétürür kamuğnı ma yémez özi
<br>
ییتۆرۆر قاموغنې ما ییمز اؤزی
<br>
beyt 0005.
<br>
بیت (۰۰۰۵)
<br>
açın kodmaz hergiz kamuğ tınlığığ
<br>
آچېن قۏدماز هرگز قاموغ تېنلېغېغ
<br>
yétürür içürür tüzü sanlığığ
<br>
ییتۆرۆر ایچۆرۆر تۆزۆ سانلېغېغ
<br>
beyt 0006.
<br>
بیت (۰۰۰۶)
<br>
neteg kim tiledi me boldı kamuğ
<br>
نه‌تگ کیم تیله‌دی مه بۏلدې قاموغ
<br>
kimi kim tilese kılur ol uluğ
<br>
کیمی کیم تیله‌سه قېلور اۏل اولوغ
<br>
beyt 0007.
<br>
بیت (۰۰۰۷)
<br>
dürûd ol üdürmiş resûlka selâm
<br>
درود اۏل اۆدۆرمیش رسولقا سلام
<br>
yine éşleriñe selâm hem ulam
<br>
یینه ایشلریڭه سلام هم اولام
<br>
beyt 0008.
<br>
بیت (۰۰۰۸)
<br>
muhammed yalawaç halâyık başı
<br>
محمد یالاواچ خلایق باشې
<br>
kamuğ barçalarka ol ol köz kaşı
<br>
قاموغ بارچالارقا اۏل اۏل کؤز قاشې
<br>
beyt 0009.
<br>
بیت (۰۰۰۹)
<br>
yéme bu kitâb ol idi ök ‘azîz
<br>
ییمه بو کتاب اۏل ایدی اؤک عزیز
<br>
biligligke bolğay biligdin teñiz
<br>
بیلیگلیگکه بۏلغای بیلیگدین تڭیز
<br>
beyt 0010.
<br>
بیت (۰۰۱۰)
<br>
bezenmiş ağırlığ biligler bile
<br>
بزنمیش آغېرلېغ بیلیگلر بیله
<br>
kalı kim şükür kıl kanâ‘at tile
<br>
قالې کیم شکر قېل قناعت تیله
<br>
beyt 0011.
<br>
بیت (۰۰۱۱)
<br>
kamuğ barçasıña bügüler sözi
<br>
قاموغ بارچاسېڭا بۆگۆلر سؤزی
<br>
tizip yinçüleyü kamuğ tüp tüzi
<br>
تیزیپ یینچۆله‌یۆ قاموغ تۆپ تۆزی
<br>
beyt 0012.
<br>
بیت (۰۰۱۲)
<br>
bu maşrık meliki mâçînlar begi
<br>
بو مشرق مَلِکی ماچینلار بگی
<br>
biliglig ukuşluğ ajunda yégi
<br>
بیلیگلیگ اوقوشلوغ آژوندا ییگی
<br>
beyt 0013.
<br>
بیت (۰۰۱۳)
<br>
kamuğ bu kitâbnı alıp özlemiş
<br>
قاموغ بو کتابنې آلېپ اؤزله‌میش
<br>
hazîneˆ içinde urup kizlemiş
<br>
خزینه ایچینده اوروپ کیزله‌میش
<br>
beyt 0014.
<br>
بیت (۰۰۱۴)
<br>
birindin biriñe mîrâslar kalıp
<br>
بیریندین بیریڭه میراثلار قالېپ
<br>
adınlarka bérmez öziñe alıp
<br>
آدېنلارقا بیرمز اؤزیڭه آلېپ
<br>
beyt 0015.
<br>
بیت (۰۰۱۵)
<br>
asığlığ-turur bu yok ol hîç yası
<br>
آسېغلېغ تورور بو یۏق اۏل هیچ یاسې
<br>
üküş türkler ukmaz munıñ ma‘nîsi
<br>
اۆکۆش تۆرکلر اوقماز مونېڭ معنیسی
<br>
beyt 0016.
<br>
بیت (۰۰۱۶)
<br>
kitâbdın eşitgen bilür uş anı
<br>
کتابدېن ائشیتگن بیلۆر اوش آنې
<br>
okığan bitigen ukumaz munı
<br>
اۏقېغان بیتیگن اوقوماز مونې
<br>
beyt 0017.
<br>
بیت (۰۰۱۷)
<br>
elig köz tutar kör kitâb sözleri
<br>
ائلیگ کؤز توتار کؤر کتاب سؤزلری
<br>
ikigün ajunda éter işleri
<br>
ایکی گۆن آژوندا ایتر ایشلری
<br>
beyt 0018.
<br>
بیت (۰۰۱۸)
<br>
mâçînlar hakîmi bu çîn yumğısı
<br>
ماچینلار حکیمی بو چین یومغېسې
<br>
tüzü barça aymış munıñ yakşısı
<br>
تۆزۆ بارچا آیمېش مونېڭ یاقشېسې
<br>
beyt 0019.
<br>
بیت (۰۰۱۹)
<br>
bu maşrık élinde kamuğ türk ü çîn
<br>
بو مشرق ایلینده قاموغ تۆرک و چین
<br>
munı teg kitâb yok ajunda adın
<br>
مونې تگ کتاب یۏق آژوندا آدېن
<br>
beyt 0020.
<br>
بیت (۰۰۲۰)
<br>
kitâb kadrini me biliglig bilir
<br>
کتاب قدرینی مه بیلیگلیگ بیلیر
<br>
ukuşsuz kişidin adın ne kelir
<br>
اوقوشسوز کیشیدین آدېن نه کلیر
<br>
beyt 0021.
<br>
بیت (۰۰۲۱)
<br>
ay tegme kişike kitâb bérmegü
<br>
آی تگمه کیشیکه کتاب بیرمه‌گۆ
<br>
apañ dôstuñ erse imîn bolmağu
<br>
آپاڭ دۏستوڭ ایرسه امین بۏلماغو
<br>
beyt 0022.
<br>
بیت (۰۰۲۲)
<br>
neteg kim biligsiz bilümez munı
<br>
نه‌تگ کیم بیلیگسیز بیلۆمز مونې
<br>
ukuşluğ ukupan küzetür anı
<br>
اوقوشلوغ اوقوپان کۆزه‌تۆر آنې
<br>
beyt 0023.
<br>
بیت (۰۰۲۳)
<br>
bu buğra han vakıtı içre anı
<br>
بو بوغرا خان وقتی ایچره آنې
<br>
yéme han tilinçe bu aymış munı
<br>
ییمه خان تیلینچه بو آیمېش مونې
<br>
beyt 0024.
<br>
بیت (۰۰۲۴)
<br>
munı teg kitâbnı kim aymış oza
<br>
مونې تگ کتابنې کیم آیمېش اۏزا
<br>
kédin me kim ayğay munı teg uza
<br>
کیدین مه کیم آیغای مونې تگ اوزا
<br>
beyt 0025.
<br>
بیت (۰۰۲۵)
<br>
kim erse munı teg itermü kanı
<br>
کیم ایرسه مونې تگ ایترمۆ قانې
<br>
itigli bar erse öger-men anı
<br>
ایتیگلی بار ایرسه اؤگر من آنې
<br>
beyt 0026.
<br>
بیت (۰۰۲۶)
<br>
kayu kend uluş ordu karşı yére
<br>
قایو کند اولوش اۏردو قارشې ییره
<br>
kitâbka öñin at atamışlara
<br>
کتابقا اؤڭین آت آتامېشلارا
<br>
beyt 0027.
<br>
بیت (۰۰۲۷)
<br>
ol élniñ bügüsi hakîmi turup
<br>
اۏل ایلنیڭ بۆگۆسی حکیمی توروپ
<br>
at urmış ol élniñ törüçe körüp
<br>
آت اورمېش اۏل ایلنیڭ تؤرۆچه کؤرۆپ
<br>
beyt 0028.
<br>
بیت (۰۰۲۸)
<br>
çinîler edebü’l-mülûk tép ayar
<br>
چینیلر ادب الملوک تیپ آیار
<br>
mâçînlar enîsü’l-memâlik atar
<br>
ماچینلار انیس الممالک آتار
<br>
beyt 0029.
<br>
بیت (۰۰۲۹)
<br>
bu maşrık élinde uluğlar munı
<br>
بو مشرق ایلینده اولوغلار مونې
<br>
zînetü’l-ümerâ téyürler köni
<br>
زینت الامراء تییۆرلر کؤنی
<br>
beyt 0030.
<br>
بیت (۰۰۳۰)
<br>
îrânlığlar şâh nâmeˆ térler muñar
<br>
ایرانلېغلار شاه نامه تیرلر موڭار
<br>
tûrânlığ kutadğu bilig tép ukar
<br>
تورانلېغ قوتادغو بیلیگ تیپ اوقار
<br>
beyt 0031.
<br>
بیت (۰۰۳۱)
<br>
ne törlüg bu sözler öñin tildeki
<br>
نه تؤرلۆگ بو سؤزلر اؤڭین تیلده‌کی
<br>
kigürmiş muñar kör kamuğ éldeki
<br>
کیگۆرمیش موڭار کؤر قاموغ ایلده‌کی
<br>
beyt 0032.
<br>
بیت (۰۰۳۲)
<br>
yéme bu kitâbka at urmış uluğ
<br>
ییمه بو کتابقا آت اورمېش اولوغ
<br>
bayat yarlıkasu ol edgü kuluğ
<br>
بایات یارلېقاسو اۏل ائدگۆ قولوغ
<br>
beyt 0033.
<br>
بیت (۰۰۳۳)
<br>
ay ol bu kitâbka kabûl boldukı
<br>
آی اۏل بو کتابقا قبول بۏلدوقې
<br>
bu türkler tilinde ‘aceb kördüki
<br>
بو تۆرکلر تیلینده عجب کؤردۆکی
<br>
beyt 0034.
<br>
بیت (۰۰۳۴)
<br>
yine bu kitâb kör kamuğka yarar
<br>
یینه بو کتاب کؤر قاموغقا یارار
<br>
meliklerke artuk élig kend tutar
<br>
مَلِکلرکه آرتوق ایلیگ کند توتار
<br>
beyt 0035.
<br>
بیت (۰۰۳۵)
<br>
kim ol ma bu mülkni tutuğlı kayu
<br>
کیم اۏل ما بو مۆلکنی توتوغلې قایو
<br>
kereklig añar bu hakîmler ayu
<br>
کیرکلیگ آڭار بو حاکملر آیو
<br>
beyt 0036.
<br>
بیت (۰۰۳۶)
<br>
melikler koruğı ma esbâb tüze
<br>
مَلِکلر قۏروغې ما اسباب تۆزه
<br>
bu tertîb ü şartı emâret öze
<br>
بو ترتیب و شرطی امارت اؤزه
<br>
beyt 0037.
<br>
بیت (۰۰۳۷)
<br>
bu mülkniñ harâbı bekâsı nedin
<br>
بو مۆلکنیڭ خرابې بقاسې نه‌دین
<br>
yâ mülket kalurı barurı adın
<br>
یا مُلکَت قالورې بارورې آدېن
<br>
beyt 0038.
<br>
بیت (۰۰۳۸)
<br>
yéme bu çerig sü er at ma kamuğ
<br>
ییمه بو چئریگ سۆ ار آت ما قاموغ
<br>
negü teg tirilgü yér bulğu yoluğ
<br>
نه‌گۆ تگ تیریلگۆ ییر بولغو یۏلوغ
<br>
beyt 0039.
<br>
بیت (۰۰۳۹)
<br>
munuñ tertîbin me kitâbda aça
<br>
مونوڭ ترتیبین مه کتابدا آچا
<br>
adırmış üdürmiş kamuğnı seçe
<br>
آدېرمېش اۆدۆرمیش قاموغنې سئچه
<br>
beyt 0040.
<br>
بیت (۰۰۴۰)
<br>
yana berk bu mülkni tutuğlı kişi
<br>
یانا برک بو مۆلکنی توتوغلې کیشی
<br>
yarağlığ erenke buyurdı işi
<br>
یاراغلېغ ارنکه بویوردې ایشی
<br>
beyt 0041.
<br>
بیت (۰۰۴۱)
<br>
kereklig ukuşluğ birisi oñay
<br>
کیرکلیگ اوقوشلوغ بیریسی اۏڭای
<br>
yulaka negü teg açığ kıldı ay
<br>
یولاقا نه‌گۆ تگ آچېغ قېلدې آی
<br>
beyt 0042.
<br>
بیت (۰۰۴۲)
<br>
bodunnıñ hakı bar melikler öze
<br>
بۏدوننېڭ حقی بار مَلِکلر اؤزه
<br>
melikniñ hakı ma bodundın tüze
<br>
مَلِکنیڭ حقی ما بۏدوندېن تۆزه
<br>
beyt 0043.
<br>
بیت (۰۰۴۳)
<br>
yine bu ra‘iyyet küdezgü anı
<br>
یینه بو رعیّت کۆدزگۆ آنې
<br>
melik me küzetse teni me cânı
<br>
مَلِک مه کۆزه‌تسه تنی مه جانې
<br>
beyt 0044.
<br>
بیت (۰۰۴۴)
<br>
kayu ol melik kim tokış kılğunı
<br>
قایو اۏل مَلِک کیم تۏقېش قېلغونې
<br>
uruşlar üdinde çerig tüzgüni
<br>
اوروشلار اۆدینده چئریگ تۆزگۆنی
<br>
beyt 0045.
<br>
بیت (۰۰۴۵)
<br>
ayur kör negü teg itiñü hîleˆ
<br>
آیور کؤر نه‌گۆ تگ ایتیڭۆ حیله
<br>
bu düşmân çerigin sığuka tile
<br>
بو دۆشمان چئریگین سېغوقا تیله
<br>
beyt 0046.
<br>
بیت (۰۰۴۶)
<br>
melikke negü teg itiñü kerek
<br>
مَلِککه نه‌گۆ تگ ایتیڭۆ کیرک
<br>
özi teg bodunlar könülgü kerek
<br>
اؤزی تگ بۏدونلار کؤنۆلگۆ کیرک
<br>
beyt 0047.
<br>
بیت (۰۰۴۷)
<br>
bu yañlığ melikni bodunlar sewer
<br>
بو یاڭلېغ مَلِکنی بۏدونلار سئور
<br>
yüzini körey tép adınlar éver
<br>
یۆزینی کؤره‌ی تیپ آدېنلار ایور
<br>
beyt 0048.
<br>
بیت (۰۰۴۸)
<br>
kutı bar yakın tép tapuğ kılğuka
<br>
قوتې بار یاقېن تیپ تاپوغ قېلغوقا
<br>
kimini yağutup yırak kowğuka
<br>
کیمینی یاغوتوپ یېراق قۏوغوقا
<br>
beyt 0049.
<br>
بیت (۰۰۴۹)
<br>
bir ança bekitip yakın tutğunı
<br>
بیر آنچا بکیتیپ یاقېن توتغونې
<br>
bu kutsuz yawuz tép yırak salğunı
<br>
بو قوتسوز یاووز تیپ یېراق سالغونې
<br>
beyt 0050.
<br>
بیت (۰۰۵۰)
<br>
yana bir siyâset başın kesgüke
<br>
یانا بیر سیاست باشېن کسگۆکه
<br>
ikinçi firâset köñül bérgüke
<br>
ایکینچی فراصت کؤڭۆل بیرگۆکه
<br>
beyt 0051.
<br>
بیت (۰۰۵۱)
<br>
ukuşluğ biliglig toña alp yürek
<br>
اوقوشلوغ بیلیگلیگ تۏڭا آلپ یۆرک
<br>
hazîneˆ tolulap akıtğu kerek
<br>
خزینه تۏلولاپ آقېتغو کیرک
<br>
beyt 0052.
<br>
بیت (۰۰۵۲)
<br>
rai‘yyetka bolsa üküş tâkati
<br>
رعیّتکه بۏلسا اۆکۆش طاقتی
<br>
kamuğ iş içinde bulur râhati
<br>
قاموغ ایش ایچینده بولور راحتی
<br>
beyt 0053.
<br>
بیت (۰۰۵۳)
<br>
bu kaç harfkına men kumaru saña
<br>
بو قاچ حرفقېنا من قومارو ساڭا
<br>
kodundum unıtma du‘â kıl maña
<br>
قۏدوندوم اونېتما دعا قېل ماڭا
<br>
beyt 0054.
<br>
بیت (۰۰۵۴)
<br>
baka kör kitâbnı bu térgen kişi
<br>
باقا کؤر کتابنې بو تیرگن کیشی
<br>
hünerlığ er ermiş kişiler başı
<br>
هنرلېغ ار ایرمیش کیشیلر باشې
<br>
beyt 0055.
<br>
بیت (۰۰۵۵)
<br>
bu törlüg fazâyil ukuşlar bile
<br>
بو تؤرلۆگ فضایل اوقوشلار بیله
<br>
ârâsteˆ ol ermiş yorımış küle
<br>
آراسته اۏل ایرمیش یۏرېمېش کۆله
<br>
beyt 0056.
<br>
بیت (۰۰۵۶)
<br>
bütünlük me hürmet bu zühdlığ öze
<br>
بۆتۆنلۆک مه حرمت بو زهدلېغ اؤزه
<br>
sakınuk biliglig arığlığ oza
<br>
ساقېنوق بیلیگلیگ آرېغلېغ اۏزا
<br>
beyt 0057.
<br>
بیت (۰۰۵۷)
<br>
munuñki turuğlağ kuz ordu éli
<br>
مونوڭکی توروغلاغ قوز اۏردو ایلی
<br>
tüp aslı nesebdin yorımış tili
<br>
تۆپ آسلې نسبدین یۏرېمېش تیلی
<br>
beyt 0058.
<br>
بیت (۰۰۵۸)
<br>
bu toğmış élindin çıkıp barğanı
<br>
بو تۏغمېش ایلیندین چېقېپ بارغانې
<br>
kitâbnı koşupan tükel kılğanı
<br>
کتابنې قۏشوپان تۆکل قېلغانې
<br>
beyt 0059.
<br>
بیت (۰۰۵۹)
<br>
barusın bitimiş yetürmiş nizâm
<br>
باروسېن بیتیمیش یئتۆرمیش نظام
<br>
bu kâşğar élinde koşulmış temâm
<br>
بو قاشغار ایلینده قۏشولمېش تمام
<br>
beyt 0060.
<br>
بیت (۰۰۶۰)
<br>
melikniñ öñinde okımış munı
<br>
مَلِکنیڭ اؤڭینده اۏقېمېش مونې
<br>
bu tawğaç kara buğra hanlar hanı
<br>
بو تاوغاچ قارا بوغرا خانلار خانې
<br>
beyt 0061.
<br>
بیت (۰۰۶۱)
<br>
ağırlamış artuk üküş hil‘ati
<br>
آغېرلامېش آرتوق اۆکۆش حیلتی
<br>
kalemniñ hakı tép ukuş hürmeti
<br>
قلمنیڭ حقی تیپ اوقوش حرمتی
<br>
beyt 0062.
<br>
بیت (۰۰۶۲)
<br>
bu hâs hâcib atın tegürmiş muña
<br>
بو خاص حاجب آتېن تیگۆرمیش موڭا
<br>
munı bu öziñe yağutmış yana
<br>
مونې بو اؤزیڭه یاغوتمېش یانا
<br>
beyt 0063.
<br>
بیت (۰۰۶۳)
<br>
bu ma‘nî üçün kör ağırlar anı
<br>
بو معنی اۆچۆن کؤر آغېرلار آنې
<br>
yûsuf hâs hâcib tép ayurlar köni
<br>
یوسف خاص حاجب تیپ آیورلار کؤنی
<br>
beyt 0064.
<br>
بیت (۰۰۶۴)
<br>
yana bu kitâbnıñ beyânın ayur
<br>
یانا بو کتابنېڭ بئیانېن آیور
<br>
bu tört nîk şerîfler özele kılur
<br>
بو تؤرت نیک شریفلر اؤزه‌له قېلور
<br>
beyt 0065.
<br>
بیت (۰۰۶۵)
<br>
birisi me ‘adl ol könilik öze
<br>
بیریسی مه عدل اۏل کؤنیلیک اؤزه
<br>
ikinçi bu devlet kut ikbâl tüze
<br>
ایکینچی بو دَولت قوت اقبال تۆزه
<br>
beyt 0066.
<br>
بیت (۰۰۶۶)
<br>
üçünçi hired ol ululuk bile
<br>
اۆچۆنچی خرد اۏل اولولوق بیله
<br>
törtünçi kanâ‘at ve ‘âfyet bile
<br>
تؤرتۆنچی قناعت و عافیت بیله
<br>
beyt 0067.
<br>
بیت (۰۰۶۷)
<br>
bu tegme biriñe at urmış öñin
<br>
بو تگمه بیریڭه آت اورمېش اؤڭین
<br>
bu yañlığ atını atamış kédin
<br>
بو یاڭلېغ آتېنې آتامېش کیدین
<br>
beyt 0068.
<br>
بیت (۰۰۶۸)
<br>
‘adilka kün toğdı ilig tép atar
<br>
عدلیکه کۆن تۏغدې ایلیگ تیپ آتار
<br>
anı kör meliklik kurıña tutar
<br>
آنې کؤر مَلِکلیک قورېڭا توتار
<br>
beyt 0069.
<br>
بیت (۰۰۶۹)
<br>
bu ay toldı devlet atanur köni
<br>
بو آی تۏلدې دَولت آتانور کؤنی
<br>
vezîrlık yériñe tutar kör munı
<br>
وزیرلېق ییریڭه توتار کؤر مونې
<br>
beyt 0070.
<br>
بیت (۰۰۷۰)
<br>
hiredka atadı bu ol ögdülmiş
<br>
خردقا آتادې بو اۏل اؤگدۆلمیش
<br>
munı ma vezîrniñ oğlı tép témiş
<br>
مونې ما وزیرنیڭ اۏغلې تیپ تیمیش
<br>
beyt 0071.
<br>
بیت (۰۰۷۱)
<br>
kanâ‘atka odğurmış atı bérür
<br>
قناعتکه اۏدغورمېش آتې بیرۆر
<br>
muñar ma vezîrniñ yağukı téyür
<br>
موڭار ما وزیرنیڭ یاغوقې تییۆر
<br>
beyt 0072.
<br>
بیت (۰۰۷۲)
<br>
munıñ hikmeti kör bu tört neñ öze
<br>
مونېڭ حکمتی کؤر بو تؤرت نڭ اؤزه
<br>
kitâbnı tüketmiş bularnı tüze
<br>
کتابنې تۆکتمیش بولارنې تۆزه
<br>
beyt 0073.
<br>
بیت (۰۰۷۳)
<br>
‘arabça tejikçe kitâblar üküş
<br>
عربجه تژیکچه کتابلار اۆکۆش
<br>
biziñ tilimizçe bu yumğı ukuş
<br>
بیزیڭ تیلیمیزچه بو یومغې اوقوش
<br>
beyt 0074.
<br>
بیت (۰۰۷۴)
<br>
biliglig bilür ol munıñ hürmeti
<br>
بیلیگلیگ بیلۆر اۏل مونېڭ حرمتی
<br>
ukuşluğ ukar ol bilig kıymeti
<br>
اوقوشلوغ اوقار اۏل بیلیگ قیمتی
<br>
beyt 0075.
<br>
بیت (۰۰۷۵)
<br>
bu türkçe koşuğlar tüzettim saña
<br>
بو تۆرکچه قۏشوغلار تۆزتتیم ساڭا
<br>
okırda unıtma du‘â kıl maña
<br>
اۏقېردا اونېتما دعا قېل ماڭا
<br>
beyt 0076.
<br>
بیت (۰۰۷۶)
<br>
barur-men ajundın eşit sen özüñ
<br>
بارورمن آژوندېن ائشیت سن اؤزۆڭ
<br>
üküş ‘ibret alğıl ma açğıl közüñ
<br>
اۆکۆش عبرت آلغېل ما آچغېل کؤزۆڭ
<br>
beyt 0077.
<br>
بیت (۰۰۷۷)
<br>
ilâhî sen ök sen tüzü yarlıka
<br>
الهی سن اؤک سن تۆزۆ یارلېقا
<br>
rûzî kıl kamuğ mü’minlarka likâ
<br>
روزی قېل قاموغ مؤمنلارقا لقاء
<br>
100
<br>
۱۰۰
<br>
fihristü’l-ebvâb
<br>
فهرست الابواب
<br>
bâb 0001.
<br>
باب
<br>
bâb teñri ‘azze ve celleniñ ögdisin ayur
<br>
باب تڭری عزّ و جلّ‌نیڭ اؤگدیسین آیور
<br>
bâb 0002.
<br>
باب
<br>
bâb yalawaçımız uluğ muhammed-i mustafâ ögdisin ayur
<br>
باب یالاواچېمېز اولوغ محمّدِ مصطفی اؤگدیسین آیور
<br>
bâb 0003.
<br>
باب
<br>
bâb yalawaçımıznıñ tört éşleriniñ ögdisin ayur
<br>
باب یالاواچېمېزنېڭ تؤرت ایشلرینیڭ اؤگدیسین آیور
<br>
bâb 0004.
<br>
باب
<br>
bâb yaz faslın buğra han ögdisin ayur
<br>
باب یاز فصلین بوغرا خان اؤگدیسین آیور
<br>
bâb 0005.
<br>
باب
<br>
bâb yéti yulduz on iki ükekni ayur
<br>
باب ییتی یولدوز اۏن ایکی اۆککنی آیور
<br>
bâb 0006.
<br>
باب
<br>
bâb yalñuk oğlı ağırlıkı ukuş bilig birle erdükin ayur
<br>
باب یالڭوق اۏغلې آغېرلېقې اوقوش بیلیگ بیرله ایردۆکین آیور
<br>
bâb 0007.
<br>
باب
<br>
bâb til erdemin münin asığın yasın ayur
<br>
باب تیل ایرده‌مین مۆنین آسېغېن یاسېن آیور
<br>
bâb 0008.
<br>
باب
<br>
bâb kitâb idisi öz ‘udrin ayur
<br>
باب کتاب ایدیسی اؤز عذرین آیور
<br>
bâb 0009.
<br>
باب
<br>
bâb edgülük kılmış ka öt saw erig tutuzur
<br>
باب ائدگۆلۆک قېلمېش قا اؤت ساو اریگ توتوزور
<br>
bâb 0010.
<br>
باب
<br>
bâb bilig ukuş erdemin asığın ayur
<br>
باب بیلیگ اوقوش ایرده‌مین آسېغېن آیور
<br>
bâb 0011.
<br>
باب
<br>
bâb kitâb atı yörügin yéme awuçğalıkın ayur
<br>
باب کتاب آتې یؤرۆگین ییمه آووچغالېقېن آیور
<br>
bâb 0012.
<br>
باب
<br>
bâb kılık kılınç artakı yasın ayur
<br>
باب قېلېق قېلېنچ آرتاقې یاسېن آیور
<br>
bâb 0013.
<br>
باب
<br>
bâb söz başı kün toğdı ilig ‘adil sıfatın ayur
<br>
باب سؤز باشې کۆن تۏغدې ایلیگ عادل صفتین آیور
<br>
bâb 0014.
<br>
باب
<br>
bâb ay toldı kün toğdı iligke kelmişin ayur
<br>
باب آی تۏلدې کۆن تۏغدې ایلیگکه کلمیشین آیور
<br>
bâb 0015.
<br>
باب
<br>
bâb ay toldı kün toğdı iligke körünmişin ayur
<br>
باب آی تۏلدې کۆن تۏغدې ایلیگکه کؤرۆنمیشین آیور
<br>
bâb 0016.
<br>
باب
<br>
bâb ay toldı iligke özi devlet erdükin ayur
<br>
باب آی تۏلدې ایلیگکه اؤزی دَولت ایردۆکین آیور
<br>
bâb 0017.
<br>
باب
<br>
bâb devlet sıfatı kılkı irsellikin ayur
<br>
باب دَولت صفاتې قېلقې ایرسللیکین آیور
<br>
bâb 0018.
<br>
باب
<br>
bâb kün toğdı ilig ay toldıka özin belgürtmişin ayur
<br>
باب کۆن تۏغدې ایلیگ آی تۏلدېقا اؤزین بلگۆرتمیشین آیور
<br>
bâb 0019.
<br>
باب
<br>
bâb kün toğdı ‘adil sıfatı neteg erdükin ayur
<br>
باب کۆن تۏغدې عادل صفاتې نه‌تگ ایردۆکین آیور
<br>
bâb 0020.
<br>
باب
<br>
bâb ay toldı iligke su’âl kılmışın ayur
<br>
باب آی تۏلدې ایلیگکه سؤال قېلمېشېن آیور
<br>
bâb 0021.
<br>
باب
<br>
bâb ilig cevâbı ay toldıka
<br>
باب ایلیگ جوابې آی تۏلدېقا
<br>
bâb 0022.
<br>
باب
<br>
bâb til erdemlerin söz asığların ayur
<br>
باب تیل اردملرین سؤز آسېغلارېن آیور
<br>
bâb 0023.
<br>
باب
<br>
bâb ay toldı vezîr su’âli ilig cevâbı
<br>
باب آی تۏلدې وزیر سؤالی ایلیگ جوابې
<br>
bâb 0024.
<br>
باب
<br>
bâb sözlemekmü edgürek azu şük turmakmu
<br>
باب سؤزله‌مک مۆ ائدگۆره‌ک آزو شۆک تورماقمو
<br>
bâb 0025.
<br>
باب
<br>
bâb kut kıwılıkın devlet irsellikin ayur
<br>
باب قوت قېوېلېقېن دَولت ایرسللیکین آیور
<br>
bâb 0026.
<br>
باب
<br>
bâb ay toldı oğlı ögdülmişni ötlemişin ayur
<br>
باب آی تۏلدې اۏغلې اؤگدۆلمیشنی اؤتله‌میشین آیور
<br>
bâb 0027.
<br>
باب
<br>
bâb ay toldı iligke kumaru bitig bitimişin ayur
<br>
باب آی تۏلدې ایلیگکه قومارو بیتیگ بیتیمیشین آیور
<br>
bâb 0028.
<br>
باب
<br>
bâb ilig ögdülmişni okıp tapuğka körünmişin ayur
<br>
باب ایلیگ اؤگدۆلمیشنی اۏقېپ تاپوغقا کؤرۆنمیشین آیور
<br>
bâb 0029.
<br>
باب
<br>
bâb ilig su’âli ögdülmişke
<br>
باب ایلیگ سؤالی اؤگدۆلمیشکه
<br>
bâb 0030.
<br>
باب
<br>
bâb ögdülmiş cevâbı iligke
<br>
باب اؤگدۆلمیش جوابې ایلیگکه
<br>
bâb 0031.
<br>
باب
<br>
bâb ögdülmiş iligke ukuş sıfatın ayur
<br>
باب اؤگدۆلمیش ایلیگکه اوقوش صفتین آیور
<br>
bâb 0032.
<br>
باب
<br>
bâb begler negü teg kerekin ayur
<br>
باب بگلر نه‌گۆ تگ کیرکین آیور
<br>
bâb 0033.
<br>
باب
<br>
bâb vezîrler negü teg kerekin ayur
<br>
باب وزیرلر نه‌گۆ تگ کیرکین آیور
<br>
bâb 0034.
<br>
باب
<br>
bâb sü başlar er negü teg kerekin ayur
<br>
باب سۆ باشلار ار نه‌گۆ تگ کیرکین آیور
<br>
bâb 0035.
<br>
باب
<br>
bâb uluğ hâcib negü teg kerekin ayur
<br>
باب اولوغ حاجب نه‌گۆ تگ کیرکین آیور
<br>
bâb 0036.
<br>
باب
<br>
bâb kapuğ başlar er negü teg kerekin ayur
<br>
باب قاپوغ باشلار ار نه‌گۆ تگ کیرکین آیور
<br>
bâb 0037.
<br>
باب
<br>
bâb yalawaç negü teg kerekin ayur
<br>
باب یالاواچ نه‌گۆ تگ کیرکین آیور
<br>
bâb 0038.
<br>
باب
<br>
bâb bitigçi ılımğa negü teg kerekin ayur
<br>
باب بیتیگچی اېلېمغا نه‌گۆ تگ کیرکین آیور
<br>
bâb 0039.
<br>
باب
<br>
bâb ağıçı negü teg kerekin ayur
<br>
باب آغېچې نه‌گۆ تگ کیرکین آیور
<br>
bâb 0040.
<br>
باب
<br>
bâb aş başçısı hôn-sâlâr negü teg kerekin ayur
<br>
باب آش باشچېسې هۏن سالار نه‌گۆ تگ کیرکین آیور
<br>
bâb 0041.
<br>
باب
<br>
bâb idişçiler başı şerâbdar negü teg kerekin ayur
<br>
باب ایدیشچیلر باشې شرابدار نه‌گۆ تگ کیرکین آیور
<br>
bâb 0042.
<br>
باب
<br>
bâb tapuğçılar hakkı begler öze negü erdükin ayur
<br>
باب تاپوغچېلار حقّی بگلر اؤزه نه‌گۆ ایردۆکین آیور
<br>
bâb 0043.
<br>
باب
<br>
bâb ilig su’âlleriñe ögdülmiş cevâbların ayur
<br>
باب ایلیگ سؤاللارېڭا اؤگدۆلمیش جوابلارېن آیور
<br>
bâb 0044.
<br>
باب
<br>
bâb kün toğdı ilig odğurmışka bitig ıdmışın ayur
<br>
باب کۆن تۏغدې ایلیگ اۏدغورمېشقا بیتیگ اېدمېشېن آیور
<br>
bâb 0045.
<br>
باب
<br>
bâb ögdülmiş odğurmış tapa barmışın ayur
<br>
باب اؤگدۆلمیش اۏدغورمېش تاپا بارمېشېن آیور
<br>
bâb 0046.
<br>
باب
<br>
bâb ögdülmiş odğurmış birle munâzara kılmışın ayur
<br>
باب اؤگدۆلمیش اۏدغورمېش بیرله مناظره قېلمېشېن آیور
<br>
bâb 0047.
<br>
باب
<br>
bâb ögdülmiş odğurmışnı okımışın ayur
<br>
باب اؤگدۆلمیش اۏدغورمېشنې اۏقېمېشېن آیور
<br>
bâb 0048.
<br>
باب
<br>
bâb dünyâ erdemin asığın yasın haber bérür
<br>
باب دۆنیا ایرده‌مین آسېغېن یاسېن خبر بیرۆر
<br>
bâb 0049.
<br>
باب
<br>
bâb odğurmış ögdülmişke dünyânıñ münin ‘ayıbların ayur
<br>
باب اۏدغورمېش اؤگدۆلمیشکه دۆنیانېڭ مۆنین عیبلرین آیور
<br>
bâb 0050.
<br>
باب
<br>
bâb ögdülmiş odğurmışka fânî dünyâ birle bâkî ‘ukbî kazğanğusın ayur
<br>
باب اؤگدۆلمیش اۏدغورمېشقا فانی دۆنیا بیرله باقی عقبی قازغانغوسېن آیور
<br>
bâb 0051.
<br>
باب
<br>
bâb odğurmış iligke pend bitip ıdmışın ayur
<br>
باب اۏدغورمېش ایلیگکه پند بیتیپ اېدمېشېن آیور
<br>
bâb 0052.
<br>
باب
<br>
bâb ilig odğurmışka ikinç yolı bitig ıdmışın ayur
<br>
باب ایلیگ اۏدغورمېشقا ایکینچ یۏلې بیتیگ اېدمېشېن آیور
<br>
bâb 0053.
<br>
باب
<br>
bâb ögdülmiş odğurmış birle ikinç munâzara kılmışın ayur
<br>
باب اؤگدۆلمیش اۏدغورمېش بیرله ایکینچ مناظره قېلمېشېن آیور
<br>
bâb 0054.
<br>
باب
<br>
bâb beglerke tapınmak törüsin tokusın ayur
<br>
باب بگلرکه تاپېنماق تؤرۆسین تۏقوسېن آیور
<br>
bâb 0055.
<br>
باب
<br>
bâb kapuğdakı er at birle negü teg tirilgüsin ayur
<br>
باب قاپوغداقې ار آت بیرله نه‌گۆ تگ تیریلگۆسین آیور
<br>
bâb 0056.
<br>
باب
<br>
bâb kara bodun birle negü teg katılğusın ayur
<br>
باب قارا بۏدون بیرله نه‌گۆ تگ قاتېلغوسېن آیور
<br>
bâb 0057.
<br>
باب
<br>
bâb ‘alevîler birle neteg katılğusın ayur
<br>
باب علویلر بیرله نه‌تگ قاتېلغوسېن آیور
<br>
bâb 0058.
<br>
باب
<br>
bâb ‘ilim âdamları birle katılmakın ayur yéme otaçılar mu‘azzimler mu‘abbirler müneccimler şâ‘irler tarığçılar igdişçiler uzlar çığaylar birle katılmak negü teg kerekin kerekmezin ayur
<br>
باب علم آداملارې بیرله قاتېلماقېن آیور ییمه اۏتاچېلار معظملر معبّرلر منجّملر شاعرلر تارېغچېلار ایگدیشچیلر اوزلار چېغایلار بیرله قاتېلماق نه‌گۆ تگ کیرکین کیرکمزین آیور
<br>
bâb 0059.
<br>
باب
<br>
bâb ewlik almak oğul kız igidmekni ayur
<br>
باب ائولیک آلماق اۏغول قېز ایگیدمکنی آیور
<br>
bâb 0060.
<br>
باب
<br>
bâb elig asrakılarığ neteg tutğusın ayur
<br>
باب ائلیگ آسراقېلارېغ نه‌تگ توتغوسېن آیور
<br>
bâb 0061.
<br>
باب
<br>
bâb aşka okımak hem barğu barmağusın ayur
<br>
باب آشقا اۏقېماق هم بارغو بارماغوسېن آیور
<br>
bâb 0062.
<br>
باب
<br>
bâb aşka barsa negü teg yégüsin yémegüsin ayur
<br>
باب آشقا بارسا نه‌گۆ تگ ییگۆسین ییمه‌گۆسین آیور
<br>
bâb 0063.
<br>
باب
<br>
bâb yumğıka okımak beyânı kılınur
<br>
باب یومغېقا اۏقېماق بیانې قېلېنور
<br>
bâb 0064.
<br>
باب
<br>
bâb odğurmış dünyânı yérip ‘ayıbların aytıp kanâ‘at ögmişin ayur
<br>
باب اۏدغورمېش دۆنیانې ییریپ عیبلرین آیتېپ قناعت اؤگمیشین آیور
<br>
bâb 0065.
<br>
باب
<br>
bâb ğâfıllıktın odanmak beyânı kılınur
<br>
باب غافللېقتېن اۏدانماق بیانې قېلېنور
<br>
bâb 0066.
<br>
باب
<br>
bâb ögdülmiş odğurmışnı ziyâret üçün okığalı barmışın ayur
<br>
باب اؤگدۆلمیش اۏدغورمېشنې زیارت اۆچۆن اۏقېغالې بارمېشېن آیور
<br>
bâb 0067.
<br>
باب
<br>
bâb odğurmış ilig tapa kelmişin ayur
<br>
باب اۏدغورمېش ایلیگ تاپا کلمیشین آیور
<br>
bâb 0068.
<br>
باب
<br>
bâb odğurmış iligke pend bérmişin ayur
<br>
باب اۏدغورمېش ایلیگکه پند بیرمیشین آیور
<br>
bâb 0069.
<br>
باب
<br>
bâb ögdülmiş iligke él étgü törüsin ayur
<br>
باب اؤگدۆلمیش ایلیگکه ایل ایتگۆ تؤرۆسین آیور
<br>
bâb 0070.
<br>
باب
<br>
bâb ögdülmiş ökünüp tevbeka oğramışın ayur
<br>
باب اؤگدۆلمیش اؤکۆنۆپ توبه‌قا اۏغرامېشېن آیور
<br>
bâb 0071.
<br>
باب
<br>
bâb kişilikke kişilik yanut kılmakın ayur
<br>
باب کیشیلیککه کیشیلیک یانوت قېلماقېن آیور
<br>
bâb 0072.
<br>
باب
<br>
bâb odğurmış iglig bolup ögdülmişni okımışın ayur
<br>
باب اۏدغورمېش ایگلیگ بۏلوپ اؤگدۆلمیشنی اۏقېمېشېن آیور
<br>
bâb 0073.
<br>
باب
<br>
bâb odğurmış tüş körmişin ayur
<br>
باب اۏدغورمېش تۆش کؤرمیشین آیور
<br>
bâb 0074.
<br>
باب
<br>
bâb odğurmış tüşiñe ta‘bîr kılmışın ayur
<br>
باب اۏدغورمېش تۆشیڭه تعبیر قېلمېشېن آیور
<br>
bâb 0075.
<br>
باب
<br>
bâb odğurmış ögdülmişke pend bérmişin ayur
<br>
باب اۏدغورمېش اؤگدۆلمیشکه پند بیرمیشین آیور
<br>
bâb 0076.
<br>
باب
<br>
bâb ögdülmiş iligke odğurmış iglemişin ayur
<br>
باب اؤگدۆلمیش ایلیگکه اۏدغورمېش ایگله‌میشین آیور
<br>
bâb 0077.
<br>
باب
<br>
bâb ögdülmiş kadaşı tapa barmışın ayur
<br>
باب اؤگدۆلمیش قاداشې تاپا بارمېشېن آیور
<br>
bâb 0078.
<br>
باب
<br>
bâb ögdülmiş odğurmışka yas tutmışın ayur
<br>
باب اؤگدۆلمیش اۏدغورمېشقا یاس توتمېشېن آیور
<br>
bâb 0079.
<br>
باب
<br>
bâb tiriglik yawa kılmışka ökünmekin ayur
<br>
باب تیریگلیک یاوا قېلمېشقا اؤکۆنمکین آیور
<br>
bâb 0080.
<br>
باب
<br>
bâb yûsuf çalbaşı yégitlikke ökünüp awuçğalıkın ayur
<br>
باب یوسف چالباشې ییگیتلیککه اؤکۆنۆپ آووچغالېقېن آیور
<br>
bâb 0081.
<br>
باب
<br>
bâb üdlek artakın dôstlar cefâsın ayur
<br>
باب اۆدلک آرتاقېن دۏستلار جفاسېن آیور
<br>
bâb 0082.
<br>
باب
<br>
bâb kitâb idisi öziñe pend bérip öz ‘udrin kolur
<br>
باب کتاب ایدیسی اؤزیڭه پند بیریپ اؤز عذرین قۏلور
<br>
bi-smi’llâhi’r-rahmâni’r-rahîm
<br>
بسم الله الرحمن الرحیم
<br>
teñri ‘azze ve celle ögdisin ayur
<br>
تڭری عزّ و جلّ‌ اؤگدیسین آیور
<br>
beyt 0001.
<br>
بیت (۰۰۰۱)
<br>
bayat atı birle sözüg başladım
<br>
بایات آتې بیرله سؤزۆگ باشلادېم
<br>
törütgen égidgen keçürgen idim
<br>
تؤرۆتگن ایگیدگن کئچۆرگن ایدیم
<br>
beyt 0002.
<br>
بیت (۰۰۰۲)
<br>
üküş ögdi birle tümen miñ senâ
<br>
اۆکۆش اؤگدی بیرله تۆمن میڭ ثنا
<br>
uğan bir bayatka añar yok fenâ
<br>
اوغان بیر بایاتقا آڭار یۏق فنا
<br>
beyt 0003.
<br>
بیت (۰۰۰۳)
<br>
yağız yér yaşıl kök kün ay birle tün
<br>
یاغېز ییر یاشېل کؤک کۆن آی بیرله تۆن
<br>
törütti halâyık öd üdlek bu kün
<br>
تؤرۆتتی خلایق اؤد اۆدلک بو کۆن
<br>
beyt 0004.
<br>
بیت (۰۰۰۴)
<br>
tiledi törütti bu bolmış kamuğ
<br>
تیله‌دی تؤرۆتتی بو بۏلمېش قاموغ
<br>
bir ök bol tédi boldı kolmış kamuğ
<br>
بیر اؤک بۏل تیدی بۏلدې قۏلمېش قاموغ
<br>
beyt 0005.
<br>
بیت (۰۰۰۵)
<br>
kamuğ barça muñluğ törütülmişi
<br>
قاموغ بارچا موڭلوغ تؤرۆتۆلمیشی
<br>
muñı yok idi bir añar yok éşi
<br>
موڭې یۏق ایدی بیر آڭار یۏق ایشی
<br>
beyt 0006.
<br>
بیت (۰۰۰۶)
<br>
ay erklig uğan meñü muñsuz bayat
<br>
آی ارکلیگ اوغان مڭۆ موڭسوز بایات
<br>
yaramaz seniñdin adınka bu at
<br>
یاراماز سنیڭدین آدېنقا بو آت
<br>
beyt 0007.
<br>
بیت (۰۰۰۷)
<br>
uluğluk saña ol bedüklük saña
<br>
اولوغلوق ساڭا اۏل بدۆکلۆک ساڭا
<br>
seniñdin adın yok saña tuş teñe
<br>
سنیڭدین آدېن یۏق ساڭا توش تڭه
<br>
beyt 0008.
<br>
بیت (۰۰۰۸)
<br>
aya bér birikmez saña bir adın
<br>
آیا بیر بیریکمز ساڭا بیر آدېن
<br>
kamuğ aşnuda sen sen öñdün kédin
<br>
قاموغ آشنودا سن سن اؤڭدۆن کیدین
<br>
beyt 0009.
<br>
بیت (۰۰۰۹)
<br>
sakışka katılmaz seniñ birlikiñ
<br>
ساقېشقا قاتېلماز سنیڭ بیرلیکیڭ
<br>
tüzü neñke yetti bu erkliglikiñ
<br>
تۆزۆ نڭکه یئتتی بو ارکلیگلیکیڭ
<br>
beyt 0010.
<br>
بیت (۰۰۱۰)
<br>
séziksiz bir ök sen ay meñü eçü
<br>
سیزیکسیز بیر اؤک سن آی مڭۆ ائچۆ
<br>
katılmaz karılmaz sakışka seçü
<br>
قاتېلماز قارېلماز ساقېشقا سئچۆ
<br>
beyt 0011.
<br>
بیت (۰۰۱۱)
<br>
ay iç taş biligli ay hakku’l-yakîn
<br>
آی ایچ تاش بیلیگلی آی حقّ الیقین
<br>
közümde yırak sen köñülke yakın
<br>
کؤزۆمده یېراق سن کؤڭۆلکه یاقېن
<br>
beyt 0012.
<br>
بیت (۰۰۱۲)
<br>
barıñ belgülüg sen kün ay teg yaruk
<br>
بارېڭ بلگۆلۆگ سن کۆن آی تگ یاروق
<br>
neteglikke yetgü köñül ögde yok
<br>
نه‌تگلیککه یئتگۆ کؤڭۆل اؤگده یۏق
<br>
beyt 0013.
<br>
بیت (۰۰۱۳)
<br>
ne ersedin ermez seniñ birlikiñ
<br>
نه ایرسه‌دین ایرمز سنیڭ بیرلیکیڭ
<br>
ne erselerig sen törüttiñ seniñ
<br>
نه ارسه‌لریگ سن تؤرۆتتیڭ سنیڭ
<br>
beyt 0014.
<br>
بیت (۰۰۱۴)
<br>
kamuğ sen törüttüñ ne erselerig
<br>
قاموغ سن تؤرۆتتۆڭ نه ارسه‌لریگ
<br>
yokadur ne erse sen ök sen tirig
<br>
یۏقادور نه ایرسه سن اؤک سن تیریگ
<br>
beyt 0015.
<br>
بیت (۰۰۱۵)
<br>
törütgen barıña törütmiş tanuk
<br>
تؤرۆتگن بارېڭا تؤرۆتمیش تانوق
<br>
törümiş iki bir tanukı anuk
<br>
تؤرۆمیش ایکی بیر تانوقې آنوق
<br>
beyt 0016.
<br>
بیت (۰۰۱۶)
<br>
anıñ okşağı yok azu meñzegi
<br>
آنېڭ اۏقشاغې یۏق آزو مڭزه‌گی
<br>
neteglikke yetmez halâyık ögi
<br>
نه‌تگلیککه یئتمز خلایق اؤگی
<br>
beyt 0017.
<br>
بیت (۰۰۱۷)
<br>
yorımaz ne yatmaz udımaz oduğ
<br>
یۏرېماز نه یاتماز اودېماز اۏدوغ
<br>
ne meñzeg ne yañzağ kötürmez boduğ
<br>
نه مڭزه‌گ نه یاڭزاغ کؤتۆرمز بۏدوغ
<br>
beyt 0018.
<br>
بیت (۰۰۱۸)
<br>
kédin öñdün ermez ne soldın oñun
<br>
کیدین اؤڭدۆن ایرمز نه سۏلدېن اۏڭون
<br>
ne astın ne üstün ne otru orun
<br>
نه آستېن نه اۆستۆن نه اۏترو اۏرون
<br>
beyt 0019.
<br>
بیت (۰۰۱۹)
<br>
orun ol törütti orun yok añar
<br>
اۏرون اۏل تؤرۆتتی اۏرون یۏق آڭار
<br>
anıñsız orun yok bütün bol muñar
<br>
آنېڭسېز اۏرون یۏق بۆتۆن بۏل موڭار
<br>
beyt 0020.
<br>
بیت (۰۰۲۰)
<br>
ay sırka yakın ay köñülke ediz
<br>
آی سېرقا یاقېن آی کؤڭۆلکه ائدیز
<br>
tanuk ol saña barça sûret bediz
<br>
تانوق اۏل ساڭا بارچا صورت بدیز
<br>
beyt 0021.
<br>
بیت (۰۰۲۱)
<br>
törüttüñ tümen miñ bu sansız tirig
<br>
تؤرۆتتۆڭ تۆمن میڭ بو سانسېز تیریگ
<br>
yazı tağ teñiz kötki oprı yirig
<br>
یازې تاغ تڭیز کؤتکی اۏپرې ییریگ
<br>
beyt 0022.
<br>
بیت (۰۰۲۲)
<br>
yaşıl kök bezediñ tümen yulduzun
<br>
یاشېل کؤک بزه‌دیڭ تۆمن یولدوزون
<br>
kara tün yaruttuñ yaruk kündüzün
<br>
قارا تۆن یاروتتوڭ یاروق کۆندۆزۆن
<br>
beyt 0023.
<br>
بیت (۰۰۲۳)
<br>
uçuğlı yorığlı tınığlı neçe
<br>
اوچوغلې یۏرېغلې تېنېغلې نئچه
<br>
tirilgü seniñdin bulup yér içe
<br>
تیریلگۆ سنیڭدین بولوپ ییر ایچه
<br>
beyt 0024.
<br>
بیت (۰۰۲۴)
<br>
ediz ‘arşta altın serâka tegi
<br>
ائدیز عرشته آلتېن سراقا تگی
<br>
tüzü barça muñluğ saña ay idi
<br>
تۆزۆ بارچا موڭلوغ ساڭا آی ایدی
<br>
beyt 0025.
<br>
بیت (۰۰۲۵)
<br>
ayâ birke bütmiş tiliñ birle ög
<br>
آیا بیرکه بۆتمیش تیلیڭ بیرله اؤگ
<br>
köñül bütti şeksiz amul tutğıl ög
<br>
کؤڭۆل بۆتتی شکسیز آمول توتغېل اؤگ
<br>
beyt 0026.
<br>
بیت (۰۰۲۶)
<br>
neteglikke kirme küdezgil köñül
<br>
نه‌تگلیککه کیرمه کۆدزگیل کؤڭۆل
<br>
barıña bütün bolğıl amrul amul
<br>
بارېڭا بۆتۆن بۏلغېل آمرول آمول
<br>
beyt 0027.
<br>
بیت (۰۰۲۷)
<br>
kalı kançaka kirme tutğıl özüñ
<br>
قالې قانچاقا کیرمه توتغېل اؤزۆڭ
<br>
kalı kançasız bil uzatma sözüñ
<br>
قالې قانچاسېز بیل اوزاتما سؤزۆڭ
<br>
beyt 0028.
<br>
بیت (۰۰۲۸)
<br>
ay muñsuz idim sen bu muñluğ kuluğ
<br>
آی موڭسوز ایدیم سن بو موڭلوغ قولوغ
<br>
suyurkap keçürgil yazukın kamuğ
<br>
سویورقاپ کئچۆرگیل یازوقېن قاموغ
<br>
beyt 0029.
<br>
بیت (۰۰۲۹)
<br>
sañar ok sığındım umınçım saña
<br>
ساڭار اۏق سېغېندېم اومېنچېم ساڭا
<br>
muñadmış yérimde elig tut maña
<br>
موڭادمېش ییریمده ائلیگ توت ماڭا
<br>
beyt 0030.
<br>
بیت (۰۰۳۰)
<br>
sewüg sawçı birle kopurğıl méni
<br>
سئوۆگ ساوچې بیرله قۏپورغېل مینی
<br>
elig tuttaçı kıl könilik küni
<br>
ائلیگ توتتاچې قېل کؤنیلیک کۆنی
<br>
beyt 0031.
<br>
بیت (۰۰۳۱)
<br>
tüzü tört éşiñe tümen miñ selâm
<br>
تۆزۆ تؤرت ایشیڭه تۆمن میڭ سلام
<br>
tegürgil kesüksüz tutaşı ulam
<br>
تگۆرگیل کسۆکسۆز توتاشې اولام
<br>
beyt 0032.
<br>
بیت (۰۰۳۲)
<br>
uluğ künde körkit olarnıñ yüzin
<br>
اولوغ کۆنده کؤرکیت اۏلارنېڭ یۆزین
<br>
elig tuttaçı kılğıl edgü sözin
<br>
ائلیگ توتتاچې قېلغېل ائدگۆ سؤزین
<br>
beyt 0033.
<br>
بیت (۰۰۳۳)
<br>
séni erdüküñ teg ögümez özüm
<br>
سینی ایردۆکۆڭ تگ اؤگۆمز اؤزۆم
<br>
séni senmet öggil kesildi sözüm
<br>
سینی سئنمئت اؤگگیل کسیلدی سؤزۆم
<br>
2
<br>
۲
<br>
yalawaç ‘aleyhi’s-selâm ögdisin ayur
<br>
یالاواچ (علیه‌السلام) اؤگدیسین آیور
<br>
beyt 0034.
<br>
بیت (۰۰۳۴)
<br>
sewüg sawçı ıdtı bağırsak idi
<br>
سئوۆگ ساوچې اېدتې باغېرساق ایدی
<br>
bodunda talusı kişide kedi
<br>
بۏدوندا تالوسې کیشیده کدی
<br>
beyt 0035.
<br>
بیت (۰۰۳۵)
<br>
yula erdi halkka karañku tüni
<br>
یولا ایردی خلققا قاراڭقو تۆنی
<br>
yaruklukı yadtı yaruttı séni
<br>
یاروقلوقې یادتې یاروتتې سینی
<br>
beyt 0036.
<br>
بیت (۰۰۳۶)
<br>
okıçı ol erdi bayattın saña
<br>
اۏقېچې اۏل ایردی بایاتتېن ساڭا
<br>
sen ötrü köni yolka kirdiñ toña
<br>
سن اؤترۆ کؤنی یۏلقا کیردیڭ تۏڭا
<br>
beyt 0037.
<br>
بیت (۰۰۳۷)
<br>
atasın anasın yuluğ kıldı ol
<br>
آتاسېن آناسېن یولوغ قېلدې اۏل
<br>
tilek ümmet erdi ayu bérdi yol
<br>
تیلک امّت ایردی آیو بیردی یۏل
<br>
beyt 0038.
<br>
بیت (۰۰۳۸)
<br>
künün yémedi kör tünün yatmadı
<br>
کۆنۆن ییمه‌دی کؤر تۆنۆن یاتمادې
<br>
séni koldı rabda adın kolmadı
<br>
سینی قۏلدې ربدا آدېن قۏلمادې
<br>
beyt 0039.
<br>
بیت (۰۰۳۹)
<br>
séni koldı tün kün bu emgek bile
<br>
سینی قۏلدې تۆن کۆن بو امگک بیله
<br>
anı ög sen emdi sewinçin tile
<br>
آنې اؤگ سن ایمدی سئوینچین تیله
<br>
beyt 0040.
<br>
بیت (۰۰۴۰)
<br>
kamuğ kadğusı erdi ümmet üçün
<br>
قاموغ قادغوسې ایردی امّت اۆچۆن
<br>
kutulmak tiler erdi râhat üçün
<br>
قوتولماق تیلر ایردی راحت اۆچۆن
<br>
beyt 0041.
<br>
بیت (۰۰۴۱)
<br>
atada anada bağırsak bolup
<br>
آتادا آنادا باغېرساق بۏلوپ
<br>
tiler erdi tutçı bayattın kolup
<br>
تیلر ایردی توتچې بایاتتېن قۏلوپ
<br>
beyt 0042.
<br>
بیت (۰۰۴۲)
<br>
bayat rahmeti erdi halkı öze
<br>
بایات رحمتی ایردی خلقی اؤزه
<br>
kılınçı silig erdi kılkı tüze
<br>
قېلېنچې سیلیگ ایردی قېلقې تۆزه
<br>
beyt 0043.
<br>
بیت (۰۰۴۳)
<br>
tüzün erdi alçak kılınçı silig
<br>
تۆزۆن ایردی آلچاق قېلېنچې سیلیگ
<br>
uwutluğ bağırsak akı kéñ elig
<br>
اوووتلوغ باغېرساق آقې کیڭ ائلیگ
<br>
beyt 0044.
<br>
بیت (۰۰۴۴)
<br>
yağız yér yaşıl kökte erdi küsüş
<br>
یاغېز ییر یاشېل کؤکته ایردی کۆسۆش
<br>
añar bérdi teñri ağırlık üküş
<br>
آڭار بیردی تڭری آغېرلېق اۆکۆش
<br>
beyt 0045.
<br>
بیت (۰۰۴۵)
<br>
başı erdi öñdün kamuğ başçıka
<br>
باشې ایردی اؤڭدۆن قاموغ باشچېقا
<br>
kédin boldı tamğa kamuğ sawçıka
<br>
کیدین بۏلدې تامغا قاموغ ساوچېقا
<br>
beyt 0046.
<br>
بیت (۰۰۴۶)
<br>
köñül badım emdi anıñ yolıña
<br>
کؤڭۆل بادېم ایمدی آنېڭ یۏلېڭا
<br>
sewip sözi tuttum bütüp kavlıña
<br>
سئویپ سؤزی توتتوم بۆتۆپ قاولېڭا
<br>
beyt 0047.
<br>
بیت (۰۰۴۷)
<br>
ilâhî küdezgil meniñ köñlümi
<br>
الهی کۆدزگیل منیڭ کؤڭلۆمی
<br>
sewüg sawçı birle kopur kopğumı
<br>
سئوۆگ ساوچې بیرله قۏپور قۏپغومې
<br>
beyt 0048.
<br>
بیت (۰۰۴۸)
<br>
kıyâmette körkit tolun teg yüzin
<br>
قیامتته کؤرکیت تۏلون تگ یۆزین
<br>
elig tuttaçı kıl ilâhî özin
<br>
ائلیگ توتتاچې قېل الهی اؤزین
<br>
3
<br>
۳
<br>
tört sahâbeniñ ögdisin ayur
<br>
تؤرت صحابه‌نیڭ اؤگدیسین آیور
<br>
beyt 0049.
<br>
بیت (۰۰۴۹)
<br>
anıñ tört éşi ol awıñu körüp
<br>
آنېڭ تؤرت ایشی اۏل آوېڭو کؤرۆپ
<br>
kéñeşçi bular erdi birle turup
<br>
کیڭشچی بولار ایردی بیرله توروپ
<br>
beyt 0050.
<br>
بیت (۰۰۵۰)
<br>
iki kadın erdi küdegü iki
<br>
ایکی قادېن ایردی کۆده‌گۆ ایکی
<br>
bular erdi üdrüm bodunda yégi
<br>
بولار ایردی اۆدرۆم بۏدوندا ییگی
<br>
beyt 0051.
<br>
بیت (۰۰۵۱)
<br>
‘atîk erdi aşnu kamuğda oza
<br>
عتیق ایردی آشنو قاموغدا اۏزا
<br>
bayatka bütügli köñül til tüze
<br>
بایاتقا بۆتۆگلی کؤڭۆل تیل تۆزه
<br>
beyt 0052.
<br>
بیت (۰۰۵۲)
<br>
yuluğ kıldı mâlı teni cânını
<br>
یولوغ قېلدې مالې تنی جانېنې
<br>
yalawaç sewinçi tiledi köni
<br>
یالاواچ سئوینچی تیله‌دی کؤنی
<br>
beyt 0053.
<br>
بیت (۰۰۵۳)
<br>
basa fârûk erdi kişi üdrümi
<br>
باسا فاروق ایردی کیشی اۆدرۆمی
<br>
tili köñli bir teg bodun ködrümi
<br>
تیلی کؤڭلی بیر تگ بۏدون کؤدرۆمی
<br>
beyt 0054.
<br>
بیت (۰۰۵۴)
<br>
bu erdi basutçı köni dînka kök
<br>
بو ایردی باسوتچې کؤنی دینقا کؤک
<br>
şerî‘at yüzindin kiterdi eşük
<br>
شریعت یۆزیندین کیتردی ائشۆک
<br>
beyt 0055.
<br>
بیت (۰۰۵۵)
<br>
basa ‘usmân erdi uwutluğ silig
<br>
باسا عثمان ایردی اوووتلوغ سیلیگ
<br>
kişide üdürmiş akı kéñ elig
<br>
کیشیده اۆدۆرمیش آقې کیڭ ائلیگ
<br>
beyt 0056.
<br>
بیت (۰۰۵۶)
<br>
fidâ kıldı barın neñin hem özin
<br>
فدا قېلدې بارېن نڭین هم اؤزین
<br>
yalawaç añar bérdi iki kızın
<br>
یالاواچ آڭار بیردی ایکی قېزېن
<br>
beyt 0057.
<br>
بیت (۰۰۵۷)
<br>
‘alî erdi munda basakı talu
<br>
علی ایردی موندا باساقې تالو
<br>
kür ersig yüreklig meñesi tolu
<br>
کۆر ارسیگ یۆرکلیگ مڭه‌سی تۏلو
<br>
beyt 0058.
<br>
بیت (۰۰۵۸)
<br>
akı erdi elgi yüreki tedük
<br>
آقې ایردی ائلگی یۆرَکی تیدۆک
<br>
biliglig sakınuk kör atı bedük
<br>
بیلیگلیگ ساقېنوق کؤر آتې بدۆک
<br>
beyt 0059.
<br>
بیت (۰۰۵۹)
<br>
bular erdi dîn hem şerî‘at köki
<br>
بولار ایردی دین هم شریعت کؤکی
<br>
bular yüdti kâfir munâfık yüki
<br>
بولار یۆدتی کافر منافق یۆکی
<br>
beyt 0060.
<br>
بیت (۰۰۶۰)
<br>
bu tört éş maña tört tadu teg-turur
<br>
بو تؤرت ایش ماڭا تؤرت تادو تگ تورور
<br>
tüzülse tadu çın tiriglik bolur
<br>
تۆزۆلسه تادو چېن تیریگلیک بۏلور
<br>
beyt 0061.
<br>
بیت (۰۰۶۱)
<br>
meniñdin bularka üküş miñ selâm
<br>
منیڭدین بولارقا اۆکۆش میڭ سلام
<br>
tegürgil idim sen kesüksüz ulam
<br>
تگۆرگیل ایدیم سن کسۆکسۆز اولام
<br>
beyt 0062.
<br>
بیت (۰۰۶۲)
<br>
olarnı meniñdin sewindür tuçı
<br>
اۏلارنې منیڭدین سئویندۆر توچې
<br>
uluğ künde kılğıl elig tuttaçı
<br>
اولوغ کۆنده قېلغېل ائلیگ توتتاچې
<br>
4
<br>
۴
<br>
yaruk yaz faslın uluğ buğra han ögdisin ayur
<br>
یاروق یاز فصلین اولوغ بوغرا خان اؤگدیسین آیور
<br>
beyt 0063.
<br>
بیت (۰۰۶۳)
<br>
toğardın ese keldi öñdün yéli
<br>
تۏغاردېن ایسه کلدی اؤڭدۆن ییلی
<br>
ajun étgüke açtı uştmah yolı
<br>
آژون ایتگۆکه آچتې اوشتماه یۏلې
<br>
beyt 0064.
<br>
بیت (۰۰۶۴)
<br>
yağız yér yıpar toldı kâfûr kitip
<br>
یاغېز ییر یېپار تۏلدې کافور کیتیپ
<br>
bezenmek tiler dünyâ körkin itip
<br>
بزه‌نمک تیلر دۆنیا کؤرکین ایتیپ
<br>
beyt 0065.
<br>
بیت (۰۰۶۵)
<br>
irinçig kışığ sürdi yazkı esin
<br>
ایرینچیگ قېشېغ سۆردی یازقې اسین
<br>
yaruk yaz yana kurdı devlet yasın
<br>
یاروق یاز یانا قوردې دَولت یاسېن
<br>
beyt 0066.
<br>
بیت (۰۰۶۶)
<br>
yaşık yandı bolğay yana ornıña
<br>
یاشېق یاندې بۏلغای یانا اۏرنېڭا
<br>
balık kudrukındın kozı burnıña
<br>
بالېق قودروقېندېن قۏزې بورنېڭا
<br>
beyt 0067.
<br>
بیت (۰۰۶۷)
<br>
kurımış yığaçlar tonandı yaşıl
<br>
قورېمېش یېغاچلار تۏناندې یاشېل
<br>
bezendi yipün al sarığ kök kızıl
<br>
بزندی ییپۆن آل سارېغ کؤک قېزېل
<br>
beyt 0068.
<br>
بیت (۰۰۶۸)
<br>
yağız yér yaşıl torku yüzke badı
<br>
یاغېز ییر یاشېل تۏرقو یۆزکه بادې
<br>
hıtay arkışı yadtı tawğaç edi
<br>
خېتای آرقېشې یادتې تاوغاچ ایدی
<br>
beyt 0069.
<br>
بیت (۰۰۶۹)
<br>
yazı tağ kır oprı töşendi yadıp
<br>
یازې تاغ قېر اۏپرې تؤشندی یادېپ
<br>
itindi kolı kaşı kök al kedip
<br>
ایتیندی قۏلې قاشې کؤک آل کیدیپ
<br>
beyt 0070.
<br>
بیت (۰۰۷۰)
<br>
tümen tü çéçekler yazıldı küle
<br>
تۆمن تۆ چیچکلر یازېلدې کۆله
<br>
yıpar toldı kâfûr ajun yıd bile
<br>
یېپار تۏلدې کافور آژون یېد بیله
<br>
beyt 0071.
<br>
بیت (۰۰۷۱)
<br>
sabâ yéli koptı karanfil yıdın
<br>
صبا ییلی قۏپتې قارانفیل یېدېن
<br>
ajun barça bütrü yıpar burdı kin
<br>
آژون بارچا بۆترۆ یېپار بوردې کین
<br>
beyt 0072.
<br>
بیت (۰۰۷۲)
<br>
kaz ördek kuğu kıl kalıkığ tudı
<br>
قاز اؤردک قوغو قېل قالېقېغ تودې
<br>
kakılayu kaynar yokaru kodı
<br>
قاقېلایو قاینار یۏقارو قۏدې
<br>
beyt 0073.
<br>
بیت (۰۰۷۳)
<br>
kayusı kopar kör kayusı konar
<br>
قایوسې قۏپار کؤر قایوسې قۏنار
<br>
kayusı çapar kör kayu suw içer
<br>
قایوسې چاپار کؤر قایو سوو ایچر
<br>
beyt 0074.
<br>
بیت (۰۰۷۴)
<br>
kökiş turna kökte ünün yañkular
<br>
کؤکیش تورنا کؤکته اۆنۆن یاڭقولار
<br>
tizilmiş titir teg uçar yélgürer
<br>
تیزیلمیش تیتیر تگ اوچار ییلگۆرر
<br>
beyt 0075.
<br>
بیت (۰۰۷۵)
<br>
ular kuş ünin tüzdi ünder işin
<br>
اولار قوش اۆنین تۆزدی اۆندر ایشین
<br>
silig kız okır teg köñül bérmişin
<br>
سیلیگ قېز اۏقېر تگ کؤڭۆل بیرمیشین
<br>
beyt 0076.
<br>
بیت (۰۰۷۶)
<br>
ünin ötti keklik küler katğura
<br>
اۆنین اؤتتی ککلیک کۆلر قاتغورا
<br>
kızıl ağzı kan teg kaşı kap kara
<br>
قېزېل آغزې قان تگ قاشې قاپ قارا
<br>
beyt 0077.
<br>
بیت (۰۰۷۷)
<br>
kara çumğuk ötti sata tumşukın
<br>
قارا چومغوق اؤتتی ساتا تومشوقېن
<br>
üni oğlağu kız üni teg yakın
<br>
اۆنی اۏغلاغو قېز اۆنی تگ یاقېن
<br>
beyt 0078.
<br>
بیت (۰۰۷۸)
<br>
çéçeklikte sandwaç öter miñ ünün
<br>
چیچکلیکته ساندواچ اؤتر میڭ اۆنۆن
<br>
okır sûr-ı ‘ibrî tünün hem künün
<br>
اۏقېر صور عبری تۆنۆن هم کۆنۆن
<br>
beyt 0079.
<br>
بیت (۰۰۷۹)
<br>
elik külmiz oynar çéçekler öze
<br>
ائلیک کۆلمیز اۏینار چیچکلر اؤزه
<br>
sığun muyğak ağnar yorır tép keze
<br>
سېغون مویغاق آغنار یۏرېر تیپ کزه
<br>
beyt 0080.
<br>
بیت (۰۰۸۰)
<br>
kalık kaşı tügdi közi yaş saçar
<br>
قالېق قاشې تۆگدی کؤزی یاش ساچار
<br>
çéçek yazdı yüz kör küler katğurar
<br>
چیچک یازدې یۆز کؤر کۆلر قاتغورار
<br>
beyt 0081.
<br>
بیت (۰۰۸۱)
<br>
bu üdte ajun öz öziñe bakıp
<br>
بو اۆدته آژون اؤز اؤزیڭه باقېپ
<br>
küwenip sewinip ediñe bakıp
<br>
کۆوه‌نیپ سئوینیپ ایدیڭه باقېپ
<br>
beyt 0082.
<br>
بیت (۰۰۸۲)
<br>
életü maña açtı dünyâ sözin
<br>
ایله‌تۆ ماڭا آچتې دۆنیا سؤزین
<br>
ayu körmediñmü bu hakan yüzin
<br>
آیو کؤرمه‌دیڭمۆ بو خاقان یۆزین
<br>
beyt 0083.
<br>
بیت (۰۰۸۳)
<br>
udır erdiñ erse tur aç emdi köz
<br>
اودېر ایردیڭ ایرسه تور آچ ایمدی کؤز
<br>
eşitmediñ erse eşit ménde söz
<br>
ائشیتمه‌دیڭ ایرسه ائشیت مینده سؤز
<br>
beyt 0084.
<br>
بیت (۰۰۸۴)
<br>
tümen yılda berü tul erdim tulas
<br>
تۆمن یېلدا بئرۆ تول ایردیم تولاس
<br>
bu tul tonı suçlup ürüñ kedtim as
<br>
بو تول تۏنې سوچلوپ اۆرۆڭ کئدتیم آس
<br>
beyt 0085.
<br>
بیت (۰۰۸۵)
<br>
bezendim begim boldı hakan uluğ
<br>
بزه‌ندیم بگیم بۏلدې خاقان اولوغ
<br>
ötündüm munu kolsa cânım yuluğ
<br>
اؤتۆندۆم مونو قۏلسا جانېم یولوغ
<br>
beyt 0086.
<br>
بیت (۰۰۸۶)
<br>
bulıt kökredi urdı nevbet tuğı
<br>
بولېت کؤکره‌دی اوردې نوبت توغې
<br>
yaşın yaşnadı tarttı hakan tîğı
<br>
یاشېن یاشنادې تارتتې خاقان تیغې
<br>
beyt 0087.
<br>
بیت (۰۰۸۷)
<br>
biri kında çıktı sunup él tutar
<br>
بیری قېندا چېقتې سونوپ ایل توتار
<br>
biri küsi çawı ajunka yeter
<br>
بیری کۆسی چاوې آژونقا یئتر
<br>
beyt 0088.
<br>
بیت (۰۰۸۸)
<br>
ajun tuttı tawğaç uluğ buğra han
<br>
آژون توتتې تاوغاچ اولوغ بوغرا خان
<br>
kutadsu atı bérsü iki cihân
<br>
قوتادسو آتې بیرسۆ ایکی جهان
<br>
beyt 0089.
<br>
بیت (۰۰۸۹)
<br>
ay dîn ‘izzi devletka nâsir mu‘în
<br>
آی دین عزّ دَولتکه ناصر معین
<br>
ay milletka tâc ay şerî‘atka dîn
<br>
آی ملّتقا تاج آی شریعت‌قا دین
<br>
beyt 0090.
<br>
بیت (۰۰۹۰)
<br>
bayat bérdi barça tilemiş tilek
<br>
بایات بیردی بارچا تیله‌میش تیلک
<br>
bayat ok bolu bérsü arka yölek
<br>
بایات اۏق بۏلو بیرسۆ آرقا یؤلک
<br>
beyt 0091.
<br>
بیت (۰۰۹۱)
<br>
ay dünyâ cemâli uluğlukka körk
<br>
آی دۆنیا جمال اولوغلوققا کؤرک
<br>
ay mülketka nûr ay yayığ kutka örk
<br>
آی مُلکَتقا نور آی یایېغ قوتقا اؤرک
<br>
beyt 0092.
<br>
بیت (۰۰۹۲)
<br>
bolu bérdi ewren ilig bérdi taht
<br>
بۏلو بیردی ائورن ایلیگ بیردی تخت
<br>
tuta bérsü teñri bu taht birle baht
<br>
توتا بیرسۆ تڭری بو تخت بیرله بخت
<br>
beyt 0093.
<br>
بیت (۰۰۹۳)
<br>
ajun tındı ornap bu hakan öze
<br>
آژون تېندې اۏرناپ بو خاقان اؤزه
<br>
anın ıdtı dünyâ tañuklar tüze
<br>
آنېن اېدتې دۆنیا تاڭوقلار تۆزه
<br>
beyt 0094.
<br>
بیت (۰۰۹۴)
<br>
esîrdin keligli kalık kuşları
<br>
اسیردین کلیگلی قالېق قوشلارې
<br>
kayu rây-ı hindî kayu kaysarı
<br>
قایو رأیې هندی قایو قایسارې
<br>
beyt 0095.
<br>
بیت (۰۰۹۵)
<br>
öger atın ündep ünin türtüşüp
<br>
اؤگر آتېن اۆنده‌پ اۆنین تۆرتۆشۆپ
<br>
küwenç birle awınur sewinçke tuşup
<br>
کۆوه‌نچ بیرله آوېنور سئوینچکه توشوپ
<br>
beyt 0096.
<br>
بیت (۰۰۹۶)
<br>
bu törlüg çéçek yérde munça bediz
<br>
بو تؤرلۆگ چیچک ییرده مونچا بدیز
<br>
yazı tağ kır oprı yaşıl kök meñiz
<br>
یازې تاغ قېر اۏپرې یاشېل کؤک مڭیز
<br>
beyt 0097.
<br>
بیت (۰۰۹۷)
<br>
kayusı yıdı birle tapnur tapuğ
<br>
قایوسې یېدې بیرله تاپنور تاپوغ
<br>
kayu körk meñiz birle açtı kapuğ
<br>
قایو کؤرک مڭیز بیرله آچتې قاپوغ
<br>
beyt 0098.
<br>
بیت (۰۰۹۸)
<br>
kayusı elig sundı tütsüg tutar
<br>
قایوسې ائلیگ سوندې تۆتسۆگ توتار
<br>
kayu büvkirer kin ajun yıd kopar
<br>
قایو بۆوکیرر کین آژون یېد قۏپار
<br>
beyt 0099.
<br>
بیت (۰۰۹۹)
<br>
kayusı toğardın tutar miñ tañuk
<br>
قایوسې تۏغاردېن توتار میڭ تاڭوق
<br>
kayusı batardın tapuğçı anuk
<br>
قایوسې باتاردېن تاپوغچې آنوق
<br>
beyt 0100.
<br>
بیت (۰۱۰۰)
<br>
tapuğka kelip kut kapuğda-turur
<br>
تاپوغقا کلیپ قوت قاپوغدا تورور
<br>
kapuğda turuğlı tapuğda-turur
<br>
قاپوغدا توروغلې تاپوغدا تورور
<br>
beyt 0101.
<br>
بیت (۰۱۰۱)
<br>
bu yañlığ tapuğka itindi ajun
<br>
بو یاڭلېغ تاپوغقا ایتیندی آژون
<br>
yağı boynı egdi kötürdi özün
<br>
یاغې بۏینې ایگدی کؤتۆردی اؤزۆن
<br>
beyt 0102.
<br>
بیت (۰۱۰۲)
<br>
ajunda çawı bardı hakan küsi
<br>
آژوندا چاوې باردې خاقان کۆسی
<br>
körümegli közlerde kitti usı
<br>
کؤرۆمگلی کؤزلرده کیتتی اوسې
<br>
beyt 0103.
<br>
بیت (۰۱۰۳)
<br>
ajun inçke tegdi tüzüldi törü
<br>
آژون اینچکه تگدی تۆزۆلدی تؤرۆ
<br>
törü birle atın kopurdı örü
<br>
تؤرۆ بیرله آتېن قۏپوردې اؤرۆ
<br>
beyt 0104.
<br>
بیت (۰۱۰۴)
<br>
akı sûretin kim köreyin tése
<br>
آقې صورتین کیم کؤره‌یین تیسه
<br>
kelip körsü hakan yüzini usa
<br>
کلیپ کؤرسۆ خاقان یۆزینی اوسا
<br>
beyt 0105.
<br>
بیت (۰۱۰۵)
<br>
cefâsız vefâlığ tilese kutun
<br>
جفاسېز وفالېغ تیله‌سه قوتون
<br>
yüzi kör kılınçı vefâ ol bütün
<br>
یۆزی کؤر قېلېنچې وفا اۏل بۆتۆن
<br>
beyt 0106.
<br>
بیت (۰۱۰۶)
<br>
asığ kolsa barça özüñ yassızın
<br>
آسېغ قۏلسا بارچا اؤزۆڭ یاسسېزېن
<br>
berü kel tapuğ kıl köñül bér isin
<br>
بئرۆ کل تاپوغ قېل کؤڭۆل بیر ایسین
<br>
beyt 0107.
<br>
بیت (۰۱۰۷)
<br>
tüzün kılkı alçak bağırsak köñül
<br>
تۆزۆن قېلقې آلچاق باغېرساق کؤڭۆل
<br>
köreyin tése kel munı kör amul
<br>
کؤره‌یین تیسه کل مونې کؤر آمول
<br>
beyt 0108.
<br>
بیت (۰۱۰۸)
<br>
ay edgü kılınç aslı edgü uruğ
<br>
آی ائدگۆ قېلېنچ آسلې ائدگۆ اوروغ
<br>
ajun kalmasunı siziñsiz kuruğ
<br>
آژون قالماسونې سیزیڭسیز قوروغ
<br>
beyt 0109.
<br>
بیت (۰۱۰۹)
<br>
bayat bérdi devlet ay terken kutı
<br>
بایات بیردی دَولت آی ترکن قوتې
<br>
anıñ şükri kılğu okıp miñ atı
<br>
آنېڭ شکری قېلغو اۏقېپ میڭ آتې
<br>
beyt 0110.
<br>
بیت (۰۱۱۰)
<br>
idi kéçki söz ol meselde kelir
<br>
ایدی کیچکی سؤز اۏل مثلده کلیر
<br>
ata ornı atı oğulka kalır
<br>
آتا اۏرنې آتې اۏغولقا قالېر
<br>
beyt 0111.
<br>
بیت (۰۱۱۱)
<br>
ata ornı kaldı atı ma bile
<br>
آتا اۏرنې قالدې آتې ما بیله
<br>
adın ma takı bolsu miñ miñ ula
<br>
آدېن ما تاقې بۏلسو میڭ میڭ اولا
<br>
beyt 0112.
<br>
بیت (۰۱۱۲)
<br>
talu neñ tañuk tuttı miñ miñ elig
<br>
تالو نڭ تاڭوق توتتې میڭ میڭ ائلیگ
<br>
munu kıl tañukı kutadğu bilig
<br>
مونو قېل تاڭوقې قوتادغو بیلیگ
<br>
beyt 0113.
<br>
بیت (۰۱۱۳)
<br>
olarnıñ tañukı kelir hem barır
<br>
اۏلارنېڭ تاڭوقې کلیر هم بارېر
<br>
meniñ bu tañuk boldı meñü kalır
<br>
منیڭ بو تاڭوق بۏلدې مڭۆ قالېر
<br>
beyt 0114.
<br>
بیت (۰۱۱۴)
<br>
neçe térse dünyâ tüker alkınur
<br>
نئچه تیرسه دۆنیا تۆکر آلقېنور
<br>
bitise kalır söz ajun tezginür
<br>
بیتیسه قالېر سؤز آژون تیزگینۆر
<br>
beyt 0115.
<br>
بیت (۰۱۱۵)
<br>
kitâbka bitindi bu hakan atı
<br>
کتابقا بیتیندی بو خاقان آتې
<br>
bu at meñü kaldı ay terken kutı
<br>
بو آت مڭۆ قالدې آی ترکن قوتې
<br>
beyt 0116.
<br>
بیت (۰۱۱۶)
<br>
ya rab üste devlet tükel kıl tilek
<br>
یا رب اۆسته دَولت تۆکل قېل تیلک
<br>
kamuğ işte bolğıl sen arka yölek
<br>
قاموغ ایشته بۏلغېل سن آرقا یؤلک
<br>
beyt 0117.
<br>
بیت (۰۱۱۷)
<br>
sewerin esen tut yağısın kötür
<br>
سئورین اسن توت یاغېسېن کؤتۆر
<br>
sewinçin tolu tut sakınçın kotur
<br>
سئوینچین تۏلو توت ساقېنچېن قۏتور
<br>
beyt 0118.
<br>
بیت (۰۱۱۸)
<br>
yağa tursu yağmur yazılsu çéçek
<br>
یاغا تورسو یاغمور یازېلسو چیچک
<br>
kurımış yığaçtın salınsu küjek
<br>
قورېمېش یېغاچتېن سالېنسو کۆژک
<br>
beyt 0119.
<br>
بیت (۰۱۱۹)
<br>
bolu bérsü ewren tuçı ewrilü
<br>
بۏلو بیرسۆ ائورن توچې ائوریلۆ
<br>
kodı bolsu düşmân başı kavrılu
<br>
قۏدې بۏلسو دۆشمان باشې قاورېلو
<br>
beyt 0120.
<br>
بیت (۰۱۲۰)
<br>
yağız yér bakır bolmağınça kızıl
<br>
یاغېز ییر باقېر بۏلماغېنچا قېزېل
<br>
ya otta çéçek önmeginçe yaşıl
<br>
یا اۏتتا چیچک اؤنمه‌گینچه یاشېل
<br>
beyt 0121.
<br>
بیت (۰۱۲۱)
<br>
tirilsüni terken kutı miñ kutun
<br>
تیریلسۆنی ترکن قوتې میڭ قوتون
<br>
telinsüni körmez karakı otun
<br>
تلینسۆنی کؤرمز قاراقې اۏتون
<br>
beyt 0122.
<br>
بیت (۰۱۲۲)
<br>
takı ma negü erse ârzû tilek
<br>
تاقې ما نه‌گۆ ایرسه آرزو تیلک
<br>
bayat ok bolu bérsü arka yölek
<br>
بایات اۏق بۏلو بیرسۆ آرقا یؤلک
<br>
beyt 0123.
<br>
بیت (۰۱۲۳)
<br>
sewinçin awınçın küwençin éli
<br>
سئوینچین آوېنچېن کۆوه‌نچین ایلی
<br>
aşasu yaşasunı lukmân yılı
<br>
آشاسو یاشاسونې لقمان یېلې
<br>
5
<br>
۵
<br>
yéti yulduz on iki ükekni ayur
<br>
ییتی یولدوز اۏن ایکی اۆککنی آیور
<br>
beyt 0124.
<br>
بیت (۰۱۲۴)
<br>
bayat atı birle sözüg başladım
<br>
بایات آتې بیرله سؤزۆگ باشلادېم
<br>
törütgen igidgen keçürgen idim
<br>
تؤرۆتگن ایگیدگن کئچۆرگن ایدیم
<br>
beyt 0125.
<br>
بیت (۰۱۲۵)
<br>
törütti tilek teg tüzü ‘âlemığ
<br>
تؤرۆتتی تیلک تگ تۆزۆ عالَمېغ
<br>
yaruttı ajunka künüg hem ayığ
<br>
یاروتتې آژونقا کۆنۆگ هم آیېغ
<br>
beyt 0126.
<br>
بیت (۰۱۲۶)
<br>
yarattı kör ewren tuçı ewrilür
<br>
یاراتتې کؤر ائورن توچې ائوریلۆر
<br>
anıñ birle tezginç yéme tezginür
<br>
آنېڭ بیرله تئزگینچ ییمه تیزگینۆر
<br>
beyt 0127.
<br>
بیت (۰۱۲۷)
<br>
yaşıl kök yarattı öze yulduzı
<br>
یاشېل کؤک یاراتتې اؤزه یولدوزې
<br>
kara tün törütti yaruk kündüzi
<br>
قارا تۆن تؤرۆتتی یاروق کۆندۆزی
<br>
beyt 0128.
<br>
بیت (۰۱۲۸)
<br>
bu kökteki yulduz bir ança bezek
<br>
بو کؤکته‌کی یولدوز بیر آنچا بزه‌ک
<br>
bir ança kulavuz bir ança yezek
<br>
بیر آنچا قولاووز بیر آنچا یزک
<br>
beyt 0129.
<br>
بیت (۰۱۲۹)
<br>
bir ança yarutmış halâyıkka ol
<br>
بیر آنچا یاروتمېش خلایققا اۏل
<br>
bir ança kulavuz bulur yitse yol
<br>
بیر آنچا قولاووز بولور ییتسه یۏل
<br>
beyt 0130.
<br>
بیت (۰۱۳۰)
<br>
kayusı örürek kayusı kodı
<br>
قایوسې اؤرۆره‌ک قایوسې قۏدې
<br>
kayusı yarukrak kayu eksüdi
<br>
قایوسې یاروقراق قایو اکسۆدی
<br>
beyt 0131.
<br>
بیت (۰۱۳۱)
<br>
bularda eñ üstün sekentir yorır
<br>
بولاردا اڭ اۆستۆن سکه‌نتیر یۏرېر
<br>
iki yıl sekiz ay bir ewde kalır
<br>
ایکی یېل سکیز آی بیر ائوده قالېر
<br>
beyt 0132.
<br>
بیت (۰۱۳۲)
<br>
anıñda basa boldı ikinç oñay
<br>
آنېڭدا باسا بۏلدې ایکینچ اۏڭای
<br>
bir ewde kalır on adın iki ay
<br>
بیر ائوده قالېر اۏن آدېن ایکی آی
<br>
beyt 0133.
<br>
بیت (۰۱۳۳)
<br>
üçünçi kürüd keldi köksün yorır
<br>
اۆچۆنچی کۆرۆد کلدی کؤکسۆن یۏرېر
<br>
kayuka bu baksa yaşarmış kurır
<br>
قایوقا بو باقسا یاشارمېش قورېر
<br>
beyt 0134.
<br>
بیت (۰۱۳۴)
<br>
yaşık boldı törtinç yaruttı ajun
<br>
یاشېق بۏلدې تؤرتینچ یاروتتې آژون
<br>
yakışsa yarutur bakışsa özün
<br>
یاقېشسا یاروتور باقېشسا اؤزۆن
<br>
beyt 0135.
<br>
بیت (۰۱۳۵)
<br>
sewüg yüz urundı béşinçi sewit
<br>
سئوۆگ یۆز اوروندې بیشینچی سئویت
<br>
sewe baktı erse sen özni awıt
<br>
سئوه باقتې ایرسه سن اؤزنی آوېت
<br>
beyt 0136.
<br>
بیت (۰۱۳۶)
<br>
basa keldi ârzû tilek ârzûlar
<br>
باسا کلدی آرزو تیلک آرزولار
<br>
kayuka yağuşsa añar öz ular
<br>
قایوقا یاغوشسا آڭار اؤز اولار
<br>
beyt 0137.
<br>
بیت (۰۱۳۷)
<br>
bularda eñ altın bu yalçık yorır
<br>
بولاردا اڭ آلتېن بو یالچېق یۏرېر
<br>
yaşık birle utru bakışsa tolır
<br>
یاشېق بیرله اوترو باقېشسا تۏلېر
<br>
beyt 0138.
<br>
بیت (۰۱۳۸)
<br>
on iki ükek ol bularda adın
<br>
اۏن ایکی اۆکک اۏل بولاردا آدېن
<br>
kayu iki ewlig kayu birke in
<br>
قایو ایکی ائولیگ قایو بیرکه این
<br>
beyt 0139.
<br>
بیت (۰۱۳۹)
<br>
kozı yazkı yulduz basa ud kelir
<br>
قۏزې یازقې یولدوز باسا اود کلیر
<br>
erentir kuçık birle sançu yorır
<br>
ارنتیر قوچېق بیرله سانچو یۏرېر
<br>
beyt 0140.
<br>
بیت (۰۱۴۰)
<br>
kür arslan bile koşnı buğday başı
<br>
کۆر آرسلان بیله قۏشنې بوغدای باشې
<br>
basa ülgü boldı çadan ya işi
<br>
باسا اۆلگۆ بۏلدې چادان یا ایشی
<br>
beyt 0141.
<br>
بیت (۰۱۴۱)
<br>
basa keldi oğlak könek hem balık
<br>
باسا کلدی اۏغلاق کؤنک هم بالېق
<br>
bular tuğdı erse yarudı kalık
<br>
بولار توغدې ایرسه یارودې قالېق
<br>
beyt 0142.
<br>
بیت (۰۱۴۲)
<br>
üçi yazkı yulduz üçi yaykı bil
<br>
اۆچی یازقې یولدوز اۆچی یایقې بیل
<br>
üçi küzki yulduz üçi kışkı bil
<br>
اۆچی کۆزکی یولدوز اۆچی قېشقې بیل
<br>
beyt 0143.
<br>
بیت (۰۱۴۳)
<br>
üçi ot üçi suw üçi boldı yél
<br>
اۆچی اۏت اۆچی سوو اۆچی بۏلدې ییل
<br>
üçi boldı toprak ajun boldı él
<br>
اۆچی بۏلدې تۏپراق آژون بۏلدې ایل
<br>
beyt 0144.
<br>
بیت (۰۱۴۴)
<br>
bularda birisi biriñe yağı
<br>
بولاردا بیریسی بیریڭه یاغې
<br>
yağıka yağı ıdtı kesti çoğı
<br>
یاغېقا یاغې اېدتې کستی چۏغې
<br>
beyt 0145.
<br>
بیت (۰۱۴۵)
<br>
karışmaz yağılar yaraştı için
<br>
قارېشماز یاغېلار یاراشتې ایچین
<br>
körüşmez yağılar kötürdi öçin
<br>
کؤرۆشمز یاغېلار کؤتۆردی اؤچین
<br>
beyt 0146.
<br>
بیت (۰۱۴۶)
<br>
itigli bayatım ite bérdi öz
<br>
ایتیگلی بایاتېم ایته بیردی اؤز
<br>
ite bérdi tüzdi yaraşturdı tüz
<br>
ایته بیردی تۆزدی یاراشتوردې تۆز
<br>
beyt 0147.
<br>
بیت (۰۱۴۷)
<br>
basa aydım emdi munu yalñukuğ
<br>
باسا آیدېم ایمدی مونو یالڭوقوغ
<br>
ağırlıkı boldı bilig ög ukuğ
<br>
آغېرلېقې بۏلدې بیلیگ اؤگ اوقوغ
<br>
6
<br>
۶
<br>
yalñuk oğlanı ağırlıki bilig ukuş birle erdükin ayur
<br>
یالڭوق اۏغلانې آغېرلېقی بیلیگ اوقوش بیرله ایردۆکین آیور
<br>
beyt 0148.
<br>
بیت (۰۱۴۸)
<br>
törütti üdürdi seçü yalñukuğ
<br>
تؤرۆتتی اۆدۆردی سئچۆ یالڭوقوغ
<br>
añar bérdi erdem bilig ög ukuğ
<br>
آڭار بیردی اردم بیلیگ اؤگ اوقوغ
<br>
beyt 0149.
<br>
بیت (۰۱۴۹)
<br>
köñül bérdi hem me yorıttı tilig
<br>
کؤڭۆل بیردی هم مه یۏرېتتې تیلیگ
<br>
uwut bérdi kılk hem kılınçı silig
<br>
اوووت بیردی قېلق هم قېلېنچې سیلیگ
<br>
beyt 0150.
<br>
بیت (۰۱۵۰)
<br>
bilig bérdi yalñuk bedüdi bu kün
<br>
بیلیگ بیردی یالڭوق بدۆدی بو کۆن
<br>
ukuş bérdi ötrü yazıldı tügün
<br>
اوقوش بیردی اؤترۆ یازېلدې تۆگۆن
<br>
beyt 0151.
<br>
بیت (۰۱۵۱)
<br>
bayat kimke bérse ukuş ög bilig
<br>
بایات کیمکه بیرسه اوقوش اؤگ بیلیگ
<br>
üküş edgülükke uzattı elig
<br>
اۆکۆش ائدگۆلۆککه اوزاتتې ائلیگ
<br>
beyt 0152.
<br>
بیت (۰۱۵۲)
<br>
biligni bedük bil ukuşnı uluğ
<br>
بیلیگنی بدۆک بیل اوقوشنې اولوغ
<br>
bu iki bedütür üdürmiş kuluğ
<br>
بو ایکی بدۆتۆر اۆدۆرمیش قولوغ
<br>
beyt 0153.
<br>
بیت (۰۱۵۳)
<br>
bu sözke tanukı munu keldi söz
<br>
بو سؤزکه تانوقې مونو کلدی سؤز
<br>
bu sözni eşitgil sözüg munda üz
<br>
بو سؤزنی ائشیتگیل سؤزۆگ موندا اۆز
<br>
beyt 0154.
<br>
بیت (۰۱۵۴)
<br>
ukuş kayda bolsa uluğluk bulur
<br>
اوقوش قایدا بۏلسا اولوغلوق بولور
<br>
bilig kimde bolsa bedüklük alur
<br>
بیلیگ کیمده بۏلسا بدۆکلۆک آلور
<br>
beyt 0155.
<br>
بیت (۰۱۵۵)
<br>
ukuşluğ ukar ol biliglig bilir
<br>
اوقوشلوغ اوقار اۏل بیلیگلیگ بیلیر
<br>
biligli ukuğlı tilekke tegir
<br>
بیلیگلی اوقوغلې تیلککه تگیر
<br>
beyt 0156.
<br>
بیت (۰۱۵۶)
<br>
bilig ma‘nîsi bil negü tér bilig
<br>
بیلیگ معنیسی بیل نه‌گۆ تیر بیلیگ
<br>
bilig bilse ötrü yırar erde ig
<br>
بیلیگ بیلسه اؤترۆ یېرار ارده ایگ
<br>
beyt 0157.
<br>
بیت (۰۱۵۷)
<br>
biligsiz kişi barça iglig bolur
<br>
بیلیگسیز کیشی بارچا ایگلیگ بۏلور
<br>
igig emlemese kişi terk ölür
<br>
ایگیگ ایمله‌مه‌سه کیشی ترک اؤلۆر
<br>
beyt 0158.
<br>
بیت (۰۱۵۸)
<br>
yorı ay biligsiz igiñni ota
<br>
یۏرې آی بیلیگسیز ایگیڭنی اۏتا
<br>
biligsiz otın sen ay bilge kuda
<br>
بیلیگسیز اۏتېن سن آی بیلگه قودا
<br>
beyt 0159.
<br>
بیت (۰۱۵۹)
<br>
ukuş ol burunduk anı yetse er
<br>
اوقوش اۏل بوروندوق آنې یئتسه ار
<br>
tilekke tegir ol tümen ârzû yér
<br>
تیلککه تگیر اۏل تۆمن آرزو ییر
<br>
beyt 0160.
<br>
بیت (۰۱۶۰)
<br>
ukuş bolsa erke kör asğı üküş
<br>
اوقوش بۏلسا ارکه کؤر آسغې اۆکۆش
<br>
bilig bilse ötrü bolur er küsüş
<br>
بیلیگ بیلسه اؤترۆ بۏلور ار کۆسۆش
<br>
beyt 0161.
<br>
بیت (۰۱۶۱)
<br>
ukuş birle işler kamuğ iş küdüg
<br>
اوقوش بیرله ایشلر قاموغ ایش کۆدۆگ
<br>
bilig birle bekle bu bulmış üdüg
<br>
بیلیگ بیرله بکله بو بولمېش اۆدۆگ
<br>
7
<br>
۷
<br>
til erdemin münin asığın yasın ayur
<br>
تیل ایرده‌مین مۆنین آسېغېن یاسېن آیور
<br>
beyt 0162.
<br>
بیت (۰۱۶۲)
<br>
ukuşka biligke bu tılmaçı til
<br>
اوقوشقا بیلیگکه بو تېلماچې تیل
<br>
yaruttaçı erni yorık tilni bil
<br>
یاروتتاچې ارنی یۏرېق تیلنی بیل
<br>
beyt 0163.
<br>
بیت (۰۱۶۳)
<br>
kişig til ağırlar bulur kut kişi
<br>
کیشیگ تیل آغېرلار بولور قوت کیشی
<br>
kişig til uçuzlar barır er başı
<br>
کیشیگ تیل اوچوزلار بارېر ار باشې
<br>
beyt 0164.
<br>
بیت (۰۱۶۴)
<br>
til arslanturur kür éşikte yatur
<br>
تیل آرسلان تورور کۆر ایشیکته یاتور
<br>
ayâ ewlig er sak başıñnı yéyür
<br>
آیا ائولیگ ار ساق باشېڭنې یییۆر
<br>
beyt 0165.
<br>
بیت (۰۱۶۵)
<br>
tilin emgemiş er negü tér eşit
<br>
تیلین امگه‌میش ار نه‌گۆ تیر ائشیت
<br>
bu söz işke tutğıl özüñe iş it
<br>
بو سؤز ایشکه توتغېل اؤزۆڭه ایش ایت
<br>
beyt 0166.
<br>
بیت (۰۱۶۶)
<br>
méni emgetür til idi ök telim
<br>
مینی امگه‌تۆر تیل ایدی اؤک تلیم
<br>
başım kesmesüni keseyin tilim
<br>
باشېم کسمه‌سۆنی کسه‌یین تیلیم
<br>
beyt 0167.
<br>
بیت (۰۱۶۷)
<br>
sözüñni küdezgil başıñ barmasun
<br>
سؤزۆڭنی کۆدزگیل باشېڭ بارماسون
<br>
tiliñni küdezgil tişiñ sınmasun
<br>
تیلیڭنی کۆدزگیل تیشیڭ سېنماسون
<br>
beyt 0168.
<br>
بیت (۰۱۶۸)
<br>
biliglig bilig bérdi tilke bışığ
<br>
بیلیگلیگ بیلیگ بیردی تیلکه بېشېغ
<br>
ayâ til idisi küdezgil başığ
<br>
آیا تیل ایدیسی کۆدزگیل باشېغ
<br>
beyt 0169.
<br>
بیت (۰۱۶۹)
<br>
esenlik tilese seniñ bu özüñ
<br>
اسنلیک تیله‌سه سنیڭ بو اؤزۆڭ
<br>
tiliñde çıkarma yarağsız sözüñ
<br>
تیلیڭده چېقارما یاراغسېز سؤزۆڭ
<br>
beyt 0170.
<br>
بیت (۰۱۷۰)
<br>
bilip sözlese söz biligke sanur
<br>
بیلیپ سؤزله‌سه سؤز بیلیگکه سانور
<br>
biligsiz sözi öz başını yéyür
<br>
بیلیگسیز سؤزی اؤز باشېنې یییۆر
<br>
beyt 0171.
<br>
بیت (۰۱۷۱)
<br>
üküş sözde artuk asığ körmedim
<br>
اۆکۆش سؤزده آرتوق آسېغ کؤرمه‌دیم
<br>
yana sözlemişte asığ bulmadım
<br>
یانا سؤزله‌میشته آسېغ بولمادېم
<br>
beyt 0172.
<br>
بیت (۰۱۷۲)
<br>
üküş sözleme söz birer sözle az
<br>
اۆکۆش سؤزله‌مه سؤز بیرر سؤزله آز
<br>
tümen söz tügünin bu bir sözde yaz
<br>
تۆمن سؤز تۆگۆنین بو بیر سؤزده یاز
<br>
beyt 0173.
<br>
بیت (۰۱۷۳)
<br>
kişi söz bile koptı boldı melîk
<br>
کیشی سؤز بیله قۏپتې بۏلدې مَلِک
<br>
üküş söz başığ yérke kıldı kölik
<br>
اۆکۆش سؤز باشېغ ییرکه قېلدې کؤلیک
<br>
beyt 0174.
<br>
بیت (۰۱۷۴)
<br>
üküş sözlese yañşadı tér bilig
<br>
اۆکۆش سؤزله‌سه یاڭشادې تیر بیلیگ
<br>
yana sözlemese ağın tér tilig
<br>
یانا سؤزله‌مه‌سه آغېن تیر تیلیگ
<br>
beyt 0175.
<br>
بیت (۰۱۷۵)
<br>
kalı mundağ erse yorık utru ur
<br>
قالې مونداغ ایرسه یۏرېق اوترو اور
<br>
yorık utru ursa kişig yoklatur
<br>
یۏرېق اوترو اورسا کیشیگ یۏقلاتور
<br>
beyt 0176.
<br>
بیت (۰۱۷۶)
<br>
tilig ked küdezgil küdezildi baş
<br>
تیلیگ کد کۆدزگیل کۆدزیلدی باش
<br>
sözüñni kısurğıl uzatıldı yaş
<br>
سؤزۆڭنی قېسورغېل اوزاتېلدې یاش
<br>
beyt 0177.
<br>
بیت (۰۱۷۷)
<br>
til asğı telim bar yası ma üküş
<br>
تیل آسغې تلیم بار یاسې ما اۆکۆش
<br>
ara ögdilür til ara miñ söküş
<br>
آرا اؤگدیلۆر تیل آرا میڭ سؤکۆش
<br>
beyt 0178.
<br>
بیت (۰۱۷۸)
<br>
kalı mundağ erse bilip sözle söz
<br>
قالې مونداغ ایرسه بیلیپ سؤزله سؤز
<br>
sözüñ bolsu közsüz karağuka köz
<br>
سؤزۆڭ بۏلسو کؤزسۆز قاراغوقا کؤز
<br>
beyt 0179.
<br>
بیت (۰۱۷۹)
<br>
biligsiz karağu-turur belgülüg
<br>
بیلیگسیز قاراغو تورور بلگۆلۆگ
<br>
yorı ay biligsiz bilig al ülüg
<br>
یۏرې آی بیلیگسیز بیلیگ آل اۆلۆگ
<br>
beyt 0180.
<br>
بیت (۰۱۸۰)
<br>
toğuğlı ölür kör kalır belgü söz
<br>
تۏغوغلې اؤلۆر کؤر قالېر بلگۆ سؤز
<br>
sözüñ edgü sözle özüñ ölgüsüz
<br>
سؤزۆڭ ائدگۆ سؤزله اؤزۆڭ اؤلگۆسۆز
<br>
beyt 0181.
<br>
بیت (۰۱۸۱)
<br>
iki neñ bile er karımaz özi
<br>
ایکی نڭ بیله ار قارېماز اؤزی
<br>
bir edgü kılınçı bir edgü sözi
<br>
بیر ائدگۆ قېلېنچې بیر ائدگۆ سؤزی
<br>
beyt 0182.
<br>
بیت (۰۱۸۲)
<br>
kişi tuğdı öldi sözi kaldı kör
<br>
کیشی توغدې اؤلدی سؤزی قالدې کؤر
<br>
özi bardı yalñuk atı kaldı kör
<br>
اؤزی باردې یالڭوق آتې قالدې کؤر
<br>
beyt 0183.
<br>
بیت (۰۱۸۳)
<br>
tiriglik tilese özüñ ölmegü
<br>
تیریگلیک تیله‌سه اؤزۆڭ اؤلمه‌گۆ
<br>
kılınçıñ sözüñ edgü tut ay bügü
<br>
قېلېنچېڭ سؤزۆڭ ائدگۆ توت آی بۆگۆ
<br>
beyt 0184.
<br>
بیت (۰۱۸۴)
<br>
tilig ögdüm ança ara söktüküm
<br>
تیلیگ اؤگدۆم آنچا آرا سؤکتۆکۆم
<br>
tilekim söz erdi saña yördüküm
<br>
تیلکیم سؤز ایردی ساڭا یؤردۆکۆم
<br>
beyt 0185.
<br>
بیت (۰۱۸۵)
<br>
kamuğ sözni yığsa ukuş taplamaz
<br>
قاموغ سؤزنی یېغسا اوقوش تاپلاماز
<br>
kerek sözni sözler kişi kizlemez
<br>
کیرک سؤزنی سؤزلر کیشی کیزله‌مز
<br>
beyt 0186.
<br>
بیت (۰۱۸۶)
<br>
sözüm oğluma sözledim men toña
<br>
سؤزۆم اۏغلوما سؤزله‌دیم من تۏڭا
<br>
oğul minde altın maña ne teñe
<br>
اۏغول مینده آلتېن ماڭا نه تڭه
<br>
beyt 0187.
<br>
بیت (۰۱۸۷)
<br>
saña sözledim men sözüm ay oğul
<br>
ساڭا سؤزله‌دیم من سؤزۆم آی اۏغول
<br>
saña bérdi bu pend özüm ay oğul
<br>
ساڭا بیردی بو پند اؤزۆم آی اۏغول
<br>
beyt 0188.
<br>
بیت (۰۱۸۸)
<br>
kümüş kalsa altun meniñdin saña
<br>
کۆمۆش قالسا آلتون منیڭدین ساڭا
<br>
anı tutmağıl sen bu sözke teñe
<br>
آنې توتماغېل سن بو سؤزکه تڭه
<br>
beyt 0189.
<br>
بیت (۰۱۸۹)
<br>
kümüş işke tutsa tüker alkınur
<br>
کۆمۆش ایشکه توتسا تۆکر آلقېنور
<br>
sözüm işke tutsa kümüş kazğanur
<br>
سؤزۆم ایشکه توتسا کۆمۆش قازغانور
<br>
beyt 0190.
<br>
بیت (۰۱۹۰)
<br>
kişidin kişike kumaru söz ol
<br>
کیشیدین کیشیکه قومارو سؤز اۏل
<br>
kumaru sözüg tutsa asğı yüz ol
<br>
قومارو سؤزۆگ توتسا آسغې یۆز اۏل
<br>
beyt 0191.
<br>
بیت (۰۱۹۱)
<br>
bu kün tügme kaşıñ ay bilge bügü
<br>
بو کۆن تۆگمه قاشېڭ آی بیلگه بۆگۆ
<br>
özüm ‘udrin aysa yéme eymenü
<br>
اؤزۆم عذرین آیسا ییمه ائیمنۆ
<br>
8
<br>
۸
<br>
kitâb idisi öz ‘udrin ayur
<br>
کتاب ایدیسی اؤز عذرین آیور
<br>
beyt 0192.
<br>
بیت (۰۱۹۲)
<br>
tilekim söz erdi ay bilge bügü
<br>
تیلکیم سؤز ایردی آی بیلگه بۆگۆ
<br>
kédin keldeçike özüm sözlegü
<br>
کیدین کلده‌چیکه اؤزۆم سؤزله‌گۆ
<br>
beyt 0193.
<br>
بیت (۰۱۹۳)
<br>
ukuş keldi utru ayur bütrü kör
<br>
اوقوش کلدی اوترو آیور بۆترۆ کؤر
<br>
sözüñ bolsa yañluk saña bolğa kor
<br>
سؤزۆڭ بۏلسا یاڭلوق ساڭا بۏلغا قۏر
<br>
beyt 0194.
<br>
بیت (۰۱۹۴)
<br>
bodun tili yawlak séni sözlegey
<br>
بۏدون تیلی یاولاق سینی سؤزله‌گَی
<br>
kişi kılkı kirtüç etiñni yégey
<br>
کیشی قېلقې کیرتۆچ اتیڭنی ییگَی
<br>
beyt 0195.
<br>
بیت (۰۱۹۵)
<br>
baka kördüm erse yinik boldı yük
<br>
باقا کؤردۆم ایرسه یینیک بۏلدې یۆک
<br>
özüm aydı sözle sözüñ barı tök
<br>
اؤزۆم آیدې سؤزله سؤزۆڭ بارې تؤک
<br>
beyt 0196.
<br>
بیت (۰۱۹۶)
<br>
negülük tése sen ayayın saña
<br>
نه‌گۆلۆک تیسه سن آیایېن ساڭا
<br>
eşitgil sözümni ay ersig toña
<br>
ائشیتگیل سؤزۆمنی آی ارسیگ تۏڭا
<br>
beyt 0197.
<br>
بیت (۰۱۹۷)
<br>
bu yalñuk atı boldı yalñluk üçün
<br>
بو یالڭوق آتې بۏلدې یالڭلوق اۆچۆن
<br>
bu yalñluk uruldı bu yalñuk üçün
<br>
بو یالڭلوق اورولدې بو یالڭوق اۆچۆن
<br>
beyt 0198.
<br>
بیت (۰۱۹۸)
<br>
yañılmaz kişi kim ayu bér maña
<br>
یاڭېلماز کیشی کیم آیو بیر ماڭا
<br>
yañılmış tümen miñ ayayın saña
<br>
یاڭېلمېش تۆمن میڭ آیایېن ساڭا
<br>
beyt 0199.
<br>
بیت (۰۱۹۹)
<br>
biliglig idi az biligsiz üküş
<br>
بیلیگلیگ ایدی آز بیلیگسیز اۆکۆش
<br>
ukuşsuz üküş bil ukuşluğ küsüş
<br>
اوقوشسوز اۆکۆش بیل اوقوشلوغ کۆسۆش
<br>
beyt 0200.
<br>
بیت (۰۲۰۰)
<br>
biligsiz biligligke boldı yağı
<br>
بیلیگسیز بیلیگلیگکه بۏلدې یاغې
<br>
biligsiz biligligke kıldı çoğı
<br>
بیلیگسیز بیلیگلیگکه قېلدې چۏغې
<br>
beyt 0201.
<br>
بیت (۰۲۰۱)
<br>
kişide kişi adrukı bar telim
<br>
کیشیده کیشی آدروقې بار تلیم
<br>
bu adruk biligdin ayur bu tilim
<br>
بو آدروق بیلیگدین آیور بو تیلیم
<br>
beyt 0202.
<br>
بیت (۰۲۰۲)
<br>
biligligke sözledim uş bu sözüm
<br>
بیلیگلیگکه سؤزله‌دیم اوش بو سؤزۆم
<br>
biligsiz tilini bilümez özüm
<br>
بیلیگسیز تیلینی بیلۆمز اؤزۆم
<br>
beyt 0203.
<br>
بیت (۰۲۰۳)
<br>
biligsiz bile hîç sözüm yok meniñ
<br>
بیلیگسیز بیله هیچ سؤزۆم یۏق منیڭ
<br>
ay bilge özüm uş tapuğçı seniñ
<br>
آی بیلگه اؤزۆم اوش تاپوغچې سنیڭ
<br>
beyt 0204.
<br>
بیت (۰۲۰۴)
<br>
sözüm sözlemişke saña eymenü
<br>
سؤزۆم سؤزله‌میشکه ساڭا ائیمنۆ
<br>
özüm ‘üdri koldı saña uş munu
<br>
اؤزۆم ‘ۆدری قۏلدې ساڭا اوش مونو
<br>
beyt 0205.
<br>
بیت (۰۲۰۵)
<br>
sözüg sözledeçi azar hem yazar
<br>
سؤزۆگ سؤزله‌ده‌چی آزار هم یازار
<br>
ukuşluğ eşitse oñarur tüzer
<br>
اوقوشلوغ ائشیتسه اۏڭارور تۆزر
<br>
beyt 0206.
<br>
بیت (۰۲۰۶)
<br>
burundukluğ ol söz téve burnı teg
<br>
بوروندوقلوغ اۏل سؤز تیوه بورنې تگ
<br>
barur kança yetse titir boynı teg
<br>
بارور قانچا یئتسه تیتیر بۏینې تگ
<br>
beyt 0207.
<br>
بیت (۰۲۰۷)
<br>
bilig sözledeçi kişi bar üküş
<br>
بیلیگ سؤزله‌ده‌چی کیشی بار اۆکۆش
<br>
anı bildeçi er maña ked küsüş
<br>
آنې بیلده‌چی ار ماڭا کد کۆسۆش
<br>
beyt 0208.
<br>
بیت (۰۲۰۸)
<br>
kamuğ edgülükler bilig asğı ol
<br>
قاموغ ائدگۆلۆکلر بیلیگ آسغې اۏل
<br>
bilig birle buldı mesel kökke yol
<br>
بیلیگ بیرله بولدې مثل کؤککه یۏل
<br>
beyt 0209.
<br>
بیت (۰۲۰۹)
<br>
bilig birle sözle kamuğ sözni sen
<br>
بیلیگ بیرله سؤزله قاموغ سؤزنی سن
<br>
biligin bedük bil kamuğ özni sen
<br>
بیلیگین بدۆک بیل قاموغ اؤزنی سن
<br>
beyt 0210.
<br>
بیت (۰۲۱۰)
<br>
yaşıl köktin éndi yağız yérke söz
<br>
یاشېل کؤکتین ایندی یاغېز ییرکه سؤز
<br>
sözi birle yalñuk ağır kıldı öz
<br>
سؤزی بیرله یالڭوق آغېر قېلدې اؤز
<br>
beyt 0211.
<br>
بیت (۰۲۱۱)
<br>
kişi köñli tüpsüz teñiz teg-turur
<br>
کیشی کؤڭلی تۆپسۆز تڭیز تگ تورور
<br>
bilig yinçü sanı tüpinde yatur
<br>
بیلیگ یینچۆ سانې تۆپینده یاتور
<br>
beyt 0212.
<br>
بیت (۰۲۱۲)
<br>
teñizdin çıkarmasa yinçü kişi
<br>
تڭیزدین چېقارماسا یینچۆ کیشی
<br>
kerek yinçü bolsun kerek say taşı
<br>
کیرک یینچۆ بۏلسون کیرک سای تاشې
<br>
beyt 0213.
<br>
بیت (۰۲۱۳)
<br>
yağız yér katındakı altun taş ol
<br>
یاغېز ییر قاتېنداقې آلتون تاش اۏل
<br>
kalı çıksa begler başında tuş ol
<br>
قالې چېقسا بگلر باشېندا توش اۏل
<br>
beyt 0214.
<br>
بیت (۰۲۱۴)
<br>
biliglig çıkarmasa bilgin tilin
<br>
بیلیگلیگ چېقارماسا بیلگین تیلین
<br>
yarutmaz anıñ bilgi yatsa yılın
<br>
یاروتماز آنېڭ بیلگی یاتسا یېلېن
<br>
beyt 0215.
<br>
بیت (۰۲۱۵)
<br>
ukuşlı biligli idi edgü neñ
<br>
اوقوشلې بیلیگلی ایدی ائدگۆ نڭ
<br>
kalı bulsa işlet uçup kökke teñ
<br>
قالې بولسا ایشلت اوچوپ کؤککه تڭ
<br>
beyt 0216.
<br>
بیت (۰۲۱۶)
<br>
negü tér eşitgil bu él kend begi
<br>
نه‌گۆ تیر ائشیتگیل بو ایل کند بگی
<br>
ukuşka biligke yetürmiş ögi
<br>
اوقوشقا بیلیگکه یئتۆرمیش اؤگی
<br>
beyt 0217.
<br>
بیت (۰۲۱۷)
<br>
ajun tutğuka er ukuşluğ kerek
<br>
آژون توتغوقا ار اوقوشلوغ کیرک
<br>
bodun basğuka ög kerek hem yürek
<br>
بۏدون باسغوقا اؤگ کیرک هم یۆرک
<br>
beyt 0218.
<br>
بیت (۰۲۱۸)
<br>
ukuş birle tuttı ajun tutğuçı
<br>
اوقوش بیرله توتتې آژون توتغوچې
<br>
bilig birle bastı bodun basğuçı
<br>
بیلیگ بیرله باستې بۏدون باسغوچې
<br>
beyt 0219.
<br>
بیت (۰۲۱۹)
<br>
ajunka apa énmişinde berü
<br>
آژونقا آپا اینمیشینده بئرۆ
<br>
ukuşluğ uru keldi edgü törü
<br>
اوقوشلوغ اورو کلدی ائدگۆ تؤرۆ
<br>
beyt 0220.
<br>
بیت (۰۲۲۰)
<br>
kayu üdte erse bu künde burun
<br>
قایو اۆدته ایرسه بو کۆنده بورون
<br>
biligligke tegdi bedükrek orun
<br>
بیلیگلیگکه تگدی بدۆکره‌ک اۏرون
<br>
beyt 0221.
<br>
بیت (۰۲۲۱)
<br>
ukuş birle eslür kişi artakı
<br>
اوقوش بیرله اسلۆر کیشی آرتاقې
<br>
bilig birle süzlür bodun bulğakı
<br>
بیلیگ بیرله سۆزلۆر بۏدون بولغاقې
<br>
beyt 0222.
<br>
بیت (۰۲۲۲)
<br>
bu ikin itümese kodğıl bilig
<br>
بو ایکین ایتۆمه‌سه قۏدغېل بیلیگ
<br>
kılıçka tegürgil sen ötrü elig
<br>
قېلېچقا تگۆرگیل سن اؤترۆ ائلیگ
<br>
beyt 0223.
<br>
بیت (۰۲۲۳)
<br>
bügü bilge begler bodunka başı
<br>
بۆگۆ بیلگه بگلر بۏدونقا باشې
<br>
kılıç birle itmiş biligsiz işi
<br>
قېلېچ بیرله ایتمیش بیلیگسیز ایشی
<br>
beyt 0224.
<br>
بیت (۰۲۲۴)
<br>
ajun tutğuka er ukuş bilse ked
<br>
آژون توتغوقا ار اوقوش بیلسه کد
<br>
bodun basğuka er bilig bilse ked
<br>
بۏدون باسغوقا ار بیلیگ بیلسه کد
<br>
beyt 0225.
<br>
بیت (۰۲۲۵)
<br>
bu iki birikse bolur er tükel
<br>
بو ایکی بیریکسه بۏلور ار تۆکل
<br>
tükel er ajunuğ temâm yér tükel
<br>
تۆکل ار آژونوغ تمام ییر تۆکل
<br>
beyt 0226.
<br>
بیت (۰۲۲۶)
<br>
apañ iki ajun kolur erse sen
<br>
آپاڭ ایکی آژون قۏلور ایرسه سن
<br>
otı edgülük ol kılur erse sen
<br>
اۏتې ائدگۆلۆک اۏل قېلور ایرسه سن
<br>
beyt 0227.
<br>
بیت (۰۲۲۷)
<br>
kalı edgü bolmak tilese özüñ
<br>
قالې ائدگۆ بۏلماق تیله‌سه اؤزۆڭ
<br>
yorı edgülük kıl kesildi sözüñ
<br>
یۏرې ائدگۆلۆک قېل کسیلدی سؤزۆڭ
<br>
beyt 0228.
<br>
بیت (۰۲۲۸)
<br>
kişi meñü bolmaz bu meñü atı
<br>
کیشی مڭۆ بۏلماز بو مڭۆ آتې
<br>
anın meñü kaldı bu edgü atı
<br>
آنېن مڭۆ قالدې بو ائدگۆ آتې
<br>
beyt 0229.
<br>
بیت (۰۲۲۹)
<br>
özüñ meñü ermez atıñ meñü ol
<br>
اؤزۆڭ مڭۆ ایرمز آتېڭ مڭۆ اۏل
<br>
atıñ meñü bolsa özüñ meñü ol
<br>
آتېڭ مڭۆ بۏلسا اؤزۆڭ مڭۆ اۏل
<br>
9
<br>
۹
<br>
edgülük kılmak ögdisin asığlıkin ayur
<br>
ائدگۆلۆک قېلماق اؤگدیسین آسېغلېقېن آیور
<br>
beyt 0230.
<br>
بیت (۰۲۳۰)
<br>
kalı bolsa elgiñ bodunka uzun
<br>
قالې بۏلسا ایلگیڭ بۏدونقا اوزون
<br>
kamuğ edgülük kıl kılınçın sözün
<br>
قاموغ ائدگۆلۆک قېل قېلېنچېن سؤزۆن
<br>
beyt 0231.
<br>
بیت (۰۲۳۱)
<br>
yégitlik kaçar ol tiriglik uçar
<br>
ییگیتلیک قاچار اۏل تیریگلیک اوچار
<br>
bu tüş teg ajundın özüñ terk keçer
<br>
بو تۆش تگ آژوندېن اؤزۆڭ ترک کئچر
<br>
beyt 0232.
<br>
بیت (۰۲۳۲)
<br>
tiriglikni mün kıl asığ edgülük
<br>
تیریگلیکنی مۆن قېل آسېغ ائدگۆلۆک
<br>
yarın bolğa edgü yégü kedgülük
<br>
یارېن بۏلغا ائدگۆ ییگۆ کدگۆلۆک
<br>
beyt 0233.
<br>
بیت (۰۲۳۳)
<br>
negü tér eşitgil kişi edgüsi
<br>
نه‌گۆ تیر ائشیتگیل کیشی ائدگۆسی
<br>
yorıp tın tokığlı âhır ölgüsi
<br>
یۏرېپ تېن تۏقېغلې آخر اؤلگۆسی
<br>
beyt 0234.
<br>
بیت (۰۲۳۴)
<br>
ajunda ne yañlığ eren tuğdı kör
<br>
آژوندا نه یاڭلېغ ارن توغدې کؤر
<br>
bir ança yorıdı yana öldi kör
<br>
بیر آنچا یۏرېدې یانا اؤلدی کؤر
<br>
beyt 0235.
<br>
بیت (۰۲۳۵)
<br>
kerek beg kerek kul ne edgü isiz
<br>
کیرک بگ کیرک قول نه ائدگۆ ایسیز
<br>
özi öldi erse atı kaldı iz
<br>
اؤزی اؤلدی ایرسه آتې قالدې ایز
<br>
beyt 0236.
<br>
بیت (۰۲۳۶)
<br>
saña teg,di emdi kezigçe orun
<br>
ساڭا تگدی ایمدی کزیگچه اۏرون
<br>
kamuğ edgülük kıl sen edgü burun
<br>
قاموغ ائدگۆلۆک قېل سن ائدگۆ بورون
<br>
beyt 0237.
<br>
بیت (۰۲۳۷)
<br>
tirig ölgü âhır töşeñü yérig
<br>
تیریگ اؤلگۆ آخر تؤشڭۆ ییریگ
<br>
kişi ölse edgün kör atı tirig
<br>
کیشی اؤلسه ائدگۆن کؤر آتې تیریگ
<br>
beyt 0238.
<br>
بیت (۰۲۳۸)
<br>
iki törlüg at ol bu tilde yorır
<br>
ایکی تؤرلۆگ آت اۏل بو تیلده یۏرېر
<br>
bir edgü bir isiz ajunda kalır
<br>
بیر ائدگۆ بیر ایسیز آژوندا قالېر
<br>
beyt 0239.
<br>
بیت (۰۲۳۹)
<br>
isizke söküş edgü ögdi bulur
<br>
ایسیزکه سؤکۆش ائدگۆ اؤگدی بولور
<br>
özüñke baka kör kayusın kolur
<br>
اؤزۆڭکه باقا کؤر قایوسېن قۏلور
<br>
beyt 0240.
<br>
بیت (۰۲۴۰)
<br>
özüñ edgü bolsa atıñ ögdilig
<br>
اؤزۆڭ ائدگۆ بۏلسا آتېڭ اؤگدیلیگ
<br>
kalı bolsa isiz söküş ây silig
<br>
قالې بۏلسا ایسیز سؤکۆش آی سیلیگ
<br>
beyt 0241.
<br>
بیت (۰۲۴۱)
<br>
söküşlüg nelük boldı zahhâk otun
<br>
سؤکۆشلۆگ نه‌لۆک بۏلدې ضحاک اۏتون
<br>
nelük ögdi buldı ferîdûn kutun
<br>
نه‌لۆک اؤگدی بولدې فریدون قوتون
<br>
beyt 0242.
<br>
بیت (۰۲۴۲)
<br>
biri edgü erdi anı ögdiler
<br>
بیری ائدگۆ ایردی آنې اؤگدیلر
<br>
biri isiz erdi anı söktiler
<br>
بیری ایسیز ایردی آنې سؤکتیلر
<br>
beyt 0243.
<br>
بیت (۰۲۴۳)
<br>
isizmü saña yég azu edgümü
<br>
ایسیزمۆ ساڭا ییگ آزو ائدگۆمۆ
<br>
söküşmü kolur sen azu ögdimü
<br>
سؤکۆشمۆ قۏلور سن آزو اؤگدیمۆ
<br>
beyt 0244.
<br>
بیت (۰۲۴۴)
<br>
kayusın tilese üdürgil birin
<br>
قایوسېن تیله‌سه اۆدۆرگیل بیرین
<br>
isiz edgü bolsa ökünme yarın
<br>
ایسیز ائدگۆ بۏلسا اؤکۆنمه یارېن
<br>
beyt 0245.
<br>
بیت (۰۲۴۵)
<br>
muñar meñzetür söz sınamış kişi
<br>
موڭار مڭزتۆر سؤز سېنامېش کیشی
<br>
sınamış kişi bildi él kün işi
<br>
سېنامېش کیشی بیلدی ایل کۆن ایشی
<br>
beyt 0246.
<br>
بیت (۰۲۴۶)
<br>
kişi edgü atın kör, alkış bulur
<br>
کیشی ائدگۆ آتېن کؤر، آلقېش بولور
<br>
atıkmış isiz ölse karğış bulur
<br>
آتېقمېش ایسیز اؤلسه قارغېش بولور
<br>
beyt 0247.
<br>
بیت (۰۲۴۷)
<br>
neçe me sınadım isiz kılğuçı
<br>
نئچه مه سېنادېم ایسیز قېلغوچې
<br>
kite bardı künde üzüldi küçi
<br>
کیته باردې کۆنده اۆزۆلدی کۆچی
<br>
beyt 0248.
<br>
بیت (۰۲۴۸)
<br>
neçe kördüm erse isizler işi
<br>
نئچه کؤردۆم ایرسه ایسیزلر ایشی
<br>
ozu bolmadı ay biliglig kişi
<br>
اۏزو بۏلمادې آی بیلیگلیگ کیشی
<br>
beyt 0249.
<br>
بیت (۰۲۴۹)
<br>
isizlik ot ol ot küyürgen bolur
<br>
ایسیزلیک اۏت اۏل اۏت کۆیۆرگن بۏلور
<br>
yolında keçig yok öyülgen ütülgen] bolur
<br>
یۏلېندا کئچیگ یۏق اؤیۆلگن اۆتۆلگن] بۏلور
<br>
beyt 0250.
<br>
بیت (۰۲۵۰)
<br>
körü tursa bizde oza barğuçı
<br>
کؤرۆ تورسا بیزده اۏزا بارغوچې
<br>
kara tut ya begler ajun tutğuçı
<br>
قارا توت یا بگلر آژون توتغوچې
<br>
beyt 0251.
<br>
بیت (۰۲۵۱)
<br>
bularda kayu buldı erse bilig
<br>
بولاردا قایو بولدې ایرسه بیلیگ
<br>
olar urmış üd kün ajunka elig
<br>
اۏلار اورمېش اۆد کۆن آژونقا ائلیگ
<br>
beyt 0252.
<br>
بیت (۰۲۵۲)
<br>
bilig kimde erse ajun begleri
<br>
بیلیگ کیمده ایرسه آژون بگلری
<br>
törü edgü urmış kişi yégleri
<br>
تؤرۆ ائدگۆ اورمېش کیشی ییگلری
<br>
beyt 0253.
<br>
بیت (۰۲۵۳)
<br>
bu kün me kim edgü atansa kişi
<br>
بو کۆن مه کیم ائدگۆ آتانسا کیشی
<br>
olar boldı aşnu ol edgü başı
<br>
اۏلار بۏلدې آشنو اۏل ائدگۆ باشې
<br>
beyt 0254.
<br>
بیت (۰۲۵۴)
<br>
bügü beg kim erse biligke yakın
<br>
بۆگۆ بگ کیم ایرسه بیلیگکه یاقېن
<br>
biliglig kişig kılmış özke yakın
<br>
بیلیگلیگ کیشیگ قېلمېش اؤزکه یاقېن
<br>
beyt 0255.
<br>
بیت (۰۲۵۵)
<br>
elig urmış işke bakıp işlemiş
<br>
ائلیگ اورمېش ایشکه باقېپ ایشله‌میش
<br>
bilig işke tutmış bodun başlamış
<br>
بیلیگ ایشکه توتمېش بۏدون باشلامېش
<br>
beyt 0256.
<br>
بیت (۰۲۵۶)
<br>
élin itmiş ötrü bayumış kara
<br>
ایلین ایتمیش اؤترۆ بایومېش قارا
<br>
kara baylıkın kılmış özke tura
<br>
قارا بایلېقېن قېلمېش اؤزکه تورا
<br>
beyt 0257.
<br>
بیت (۰۲۵۷)
<br>
atı edgü bolmış atanmış akı
<br>
آتې ائدگۆ بۏلمېش آتانمېش آقې
<br>
akı ölse atı tirig tép okı
<br>
آقې اؤلسه آتې تیریگ تیپ اۏقې
<br>
beyt 0258.
<br>
بیت (۰۲۵۸)
<br>
ölürin bilip kılmış özke itig
<br>
اؤلۆرین بیلیپ قېلمېش اؤزکه ایتیگ
<br>
bitip kodmış atın tirigke bitig
<br>
بیتیپ قۏدمېش آتېن تیریگکه بیتیگ
<br>
beyt 0259.
<br>
بیت (۰۲۵۹)
<br>
bu kün kim okısa olarığ bilir
<br>
بو کۆن کیم اۏقېسا اۏلارېغ بیلیر
<br>
añar ötkünür andın edgü kelir
<br>
آڭار اؤتکۆنۆر آندېن ائدگۆ کلیر
<br>
beyt 0260.
<br>
بیت (۰۲۶۰)
<br>
negü bar ajunda biligde küsüş
<br>
نه‌گۆ بار آژوندا بیلیگده کۆسۆش
<br>
biligsiz tése erke körksüz söküş
<br>
بیلیگسیز تیسه ارکه کؤرکسۆز سؤکۆش
<br>
beyt 0261.
<br>
بیت (۰۲۶۱)
<br>
negü tér eşitgil biliglig kişi
<br>
نه‌گۆ تیر ائشیتگیل بیلیگلیگ کیشی
<br>
ajunda sınayu yetilmiş yaşı
<br>
آژوندا سېنایو یئتیلمیش یاشې
<br>
beyt 0262.
<br>
بیت (۰۲۶۲)
<br>
biligsizke törde orun bolsa kör
<br>
بیلیگسیزکه تؤرده اۏرون بۏلسا کؤر
<br>
bu tör élke sandı ilig buldı tör
<br>
بو تؤر ایلکه ساندې ایلیگ بولدې تؤر
<br>
beyt 0263.
<br>
بیت (۰۲۶۳)
<br>
kalı bilgeke tegse élde orun
<br>
قالې بیلگه‌که تگسه ایلده اۏرون
<br>
ol él boldı törde takı ked burun
<br>
اۏل ایل بۏلدې تؤرده تاقې کد بورون
<br>
beyt 0264.
<br>
بیت (۰۲۶۴)
<br>
biligke-turur bu ağırlık kamuğ
<br>
بیلیگکه تورور بو آغېرلېق قاموغ
<br>
ajunka kerek tör kerek él kapuğ
<br>
آژونقا کیرک تؤر کیرک ایل قاپوغ
<br>
beyt 0265.
<br>
بیت (۰۲۶۵)
<br>
iki törlüg ol kör bu aslı kişi
<br>
ایکی تؤرلۆگ اۏل کؤر بو آسلې کیشی
<br>
biri beg biri bilge yalñuk başı
<br>
بیری بگ بیری بیلگه یالڭوق باشې
<br>
beyt 0266.
<br>
بیت (۰۲۶۶)
<br>
anıñda naru barça yılkı sanı
<br>
آنېڭدا نارو بارچا یېلقې سانې
<br>
tilese munı tut tilese anı
<br>
تیله‌سه مونې توت تیله‌سه آنې
<br>
beyt 0267.
<br>
بیت (۰۲۶۷)
<br>
sen emdi kayu sen maña ay aça
<br>
سن ایمدی قایو سن ماڭا آی آچا
<br>
ikide biri bol üçünçte kaça
<br>
ایکیده بیری بۏل اۆچۆنچته قاچا
<br>
beyt 0268.
<br>
بیت (۰۲۶۸)
<br>
kılıç aldı biri bodunuğ tüzer
<br>
قېلېچ آلدې بیری بۏدونوغ تۆزر
<br>
kalem aldı biri yorık yol süzer
<br>
قلم آلدې بیری یۏرېق یۏل سۆزر
<br>
beyt 0269.
<br>
بیت (۰۲۶۹)
<br>
olardın kalu keldi edgü törü
<br>
اۏلاردېن قالو کلدی ائدگۆ تؤرۆ
<br>
kumaru-turur tegse koprur örü
<br>
قومارو تورور تگسه قۏپرور اؤرۆ
<br>
beyt 0270.
<br>
بیت (۰۲۷۰)
<br>
ölügdin tirigke kumaru söz ol
<br>
اؤلۆگدین تیریگکه قومارو سؤز اۏل
<br>
kumaru sözüg tutsa asğı yüz ol
<br>
قومارو سؤزۆگ توتسا آسغې یۆز اۏل
<br>
beyt 0271.
<br>
بیت (۰۲۷۱)
<br>
biligsiz karağu-turur belgülüg
<br>
بیلیگسیز قاراغو تورور بلگۆلۆگ
<br>
ây közsüz karağu bilig al ülüg
<br>
آی کؤزسۆز قاراغو بیلیگ آل اۆلۆگ
<br>
beyt 0272.
<br>
بیت (۰۲۷۲)
<br>
kişi körki söz ol bu söz ök telim
<br>
کیشی کؤرکی سؤز اۏل بو سؤز اؤک تلیم
<br>
yorı edgü sözlüg kişig ög tilim
<br>
یۏرې ائدگۆ سؤزلۆگ کیشیگ اؤگ تیلیم
<br>
beyt 0273.
<br>
بیت (۰۲۷۳)
<br>
mesel keldi türkçe muñar meñzetür
<br>
مثل کلدی تۆرکچه موڭار مڭزتۆر
<br>
anı sözledim men munu yañzatur
<br>
آنې سؤزله‌دیم من مونو یاڭزاتور
<br>
beyt 0274.
<br>
بیت (۰۲۷۴)
<br>
ukuş körki til ol bu til körki söz
<br>
اوقوش کؤرکی تیل اۏل بو تیل کؤرکی سؤز
<br>
kişi körki yüz ol bu yüz körki köz
<br>
کیشی کؤرکی یۆز اۏل بو یۆز کؤرکی کؤز
<br>
beyt 0275.
<br>
بیت (۰۲۷۵)
<br>
tili birle yalñuk sözi sözlenür
<br>
تیلی بیرله یالڭوق سؤزی سؤزله‌نۆر
<br>
sözi yakşı bolsa yüzi suwlanur
<br>
سؤزی یاقشې بۏلسا یۆزی سوولانور
<br>
beyt 0276.
<br>
بیت (۰۲۷۶)
<br>
körü barsa emdi bu türk begleri
<br>
کؤرۆ بارسا ایمدی بو تۆرک بگلری
<br>
ajun beglerinde bular yégleri
<br>
آژون بگلرینده بولار ییگلری
<br>
beyt 0277.
<br>
بیت (۰۲۷۷)
<br>
bu türk beglerinde atı belgülüg
<br>
بو تۆرک بگلرینده آتې بلگۆلۆگ
<br>
toña alp er erdi kutı belgülüg
<br>
تۏڭا آلپ ار ایردی قوتې بلگۆلۆگ
<br>
beyt 0278.
<br>
بیت (۰۲۷۸)
<br>
bedük bilgi birle üküş erdemi
<br>
بدۆک بیلگی بیرله اۆکۆش اردمی
<br>
biliglig ukuşluğ bodun ködrümi
<br>
بیلیگلیگ اوقوشلوغ بۏدون کؤدرۆمی
<br>
beyt 0279.
<br>
بیت (۰۲۷۹)
<br>
ne üdrüm ne ködrüm ne ersig eren
<br>
نه اۆدرۆم نه کؤدرۆم نه ارسیگ ارن
<br>
ajunda tétig er yédi bu cihân
<br>
آژوندا تیتیگ ار ییدی بو جهان
<br>
beyt 0280.
<br>
بیت (۰۲۸۰)
<br>
tejikler ayur anı efrasiyâb
<br>
تژیکلر آیور آنې افراسیاب
<br>
bu efrasiyâb tuttı éller talap
<br>
بو افراسیاب توتتې ایللر تالاپ
<br>
beyt 0281.
<br>
بیت (۰۲۸۱)
<br>
idi artuk erdem kerek ög bilig
<br>
ایدی آرتوق اردم کیرک اؤگ بیلیگ
<br>
ajun tutğuka ötrü sunsa elig
<br>
آژون توتغوقا اؤترۆ سونسا ائلیگ
<br>
beyt 0282.
<br>
بیت (۰۲۸۲)
<br>
tejikler bitigde bitimiş munı
<br>
تژیکلر بیتیگده بیتیمیش مونې
<br>
bitigde yok erse kim ukğay anı
<br>
بیتیگده یۏق ایرسه کیم اوقغای آنې
<br>
beyt 0283.
<br>
بیت (۰۲۸۳)
<br>
idi yakşı aymış azığlığ kür er
<br>
ایدی یاقشې آیمېش آزېغلېغ کۆر ار
<br>
azığlığ eren berk tügünler yazar
<br>
آزېغلېغ ارن برک تۆگۆنلر یازار
<br>
beyt 0284.
<br>
بیت (۰۲۸۴)
<br>
miñ erdem kerek bu cihân tutğuka
<br>
میڭ اردم کیرک بو جهان توتغوقا
<br>
kür arslan kerek bu kulan basğuka
<br>
کۆر آرسلان کیرک بو قولان باسغوقا
<br>
beyt 0285.
<br>
بیت (۰۲۸۵)
<br>
ajunçıka erdem kerek miñ tümen
<br>
آژونچېقا اردم کیرک میڭ تۆمن
<br>
anın tutsa él kün kiterse tuman
<br>
آنېن توتسا ایل کۆن کیترسه تومان
<br>
beyt 0286.
<br>
بیت (۰۲۸۶)
<br>
kılıç ursa bıçsa yağı boynını
<br>
قېلېچ اورسا بېچسا یاغې بۏینېنې
<br>
törü birle tüzse éli bodnını
<br>
تؤرۆ بیرله تۆزسه ایلی بۏدنېنې
<br>
10
<br>
۱۰
<br>
bilig ukuş erdemin asığın ayur
<br>
بیلیگ اوقوش ایرده‌مین آسېغېن آیور
<br>
beyt 0287.
<br>
بیت (۰۲۸۷)
<br>
tilekim söz erdi ay bilge bügü
<br>
تیلکیم سؤز ایردی آی بیلگه بۆگۆ
<br>
ukuşuğ biligig özüm sözlegü
<br>
اوقوشوغ بیلیگیگ اؤزۆم سؤزله‌گۆ
<br>
beyt 0288.
<br>
بیت (۰۲۸۸)
<br>
ukuş ol yula teg karañku tüni
<br>
اوقوش اۏل یولا تگ قاراڭقو تۆنی
<br>
bilig ol yarukluk yaruttı séni
<br>
بیلیگ اۏل یاروقلوق یاروتتې سینی
<br>
beyt 0289.
<br>
بیت (۰۲۸۹)
<br>
ukuşun ağar ol biligin bedür
<br>
اوقوشون آغار اۏل بیلیگین بدۆر
<br>
bu iki bile er ağırlık körür
<br>
بو ایکی بیله ار آغېرلېق کؤرۆر
<br>
beyt 0290.
<br>
بیت (۰۲۹۰)
<br>
muñar bütmese kör bu nûşîn revân
<br>
موڭار بۆتمه‌سه کؤر بو نوشین روان
<br>
ukuş közi birle yaruttı cihân
<br>
اوقوش کؤزی بیرله یاروتتې جهان
<br>
beyt 0291.
<br>
بیت (۰۲۹۱)
<br>
törü tüz yorıttı bayudı bodun
<br>
تؤرۆ تۆز یۏرېتتې بایودې بۏدون
<br>
atın edgü kıldı ol edgü üdün
<br>
آتېن ائدگۆ قېلدې اۏل ائدگۆ اۆدۆن
<br>
beyt 0292.
<br>
بیت (۰۲۹۲)
<br>
mañar tegdi mundağ biliglig sözi
<br>
ماڭار تگدی مونداغ بیلیگلیگ سؤزی
<br>
tamudın yırar tép tamuğluk özi
<br>
تامودېن یېرار تیپ تاموغلوق اؤزی
<br>
beyt 0293.
<br>
بیت (۰۲۹۳)
<br>
kiçig oğlanığ kör ukuşka ulam
<br>
کیچیگ اۏغلانېغ کؤر اوقوشقا اولام
<br>
yaşı yetmeginçe yorımaz kılâm
<br>
یاشې یئتمه‌گینچه یۏرېماز کلام
<br>
beyt 0294.
<br>
بیت (۰۲۹۴)
<br>
ukuşluğ kişi kör karısa munar
<br>
اوقوشلوغ کیشی کؤر قارېسا مونار
<br>
ukuş kitti tép hem kalem me tınar
<br>
اوقوش کیتتی تیپ هم قلم مه تېنار
<br>
beyt 0295.
<br>
بیت (۰۲۹۵)
<br>
kalı télve ursa kör ölse kişi
<br>
قالې تیلوه اورسا کؤر اؤلسه کیشی
<br>
ölüm yok añar hem birilmez şişi
<br>
اؤلۆم یۏق آڭار هم بیریلمز شیشی
<br>
beyt 0296.
<br>
بیت (۰۲۹۶)
<br>
negülük tése sen ukuşsuz-turur
<br>
نه‌گۆلۆک تیسه سن اوقوشسوز تورور
<br>
ukuşsuz kişiler ülügsüz-turur
<br>
اوقوشسوز کیشیلر اۆلۆگسۆز تورور
<br>
beyt 0297.
<br>
بیت (۰۲۹۷)
<br>
ukuşka-turur bu ağırlık itig
<br>
اوقوشقا تورور بو آغېرلېق ایتیگ
<br>
ukuşsuz kişi bir awuçça tetig
<br>
اوقوشسوز کیشی بیر آووچچا تتیگ
<br>
beyt 0298.
<br>
بیت (۰۲۹۸)
<br>
körü barsa yakşı ayur bu sözüg
<br>
کؤرۆ بارسا یاقشې آیور بو سؤزۆگ
<br>
ukuşsuz biligsiz bedütmez özüg
<br>
اوقوشسوز بیلیگسیز بدۆتمز اؤزۆگ
<br>
beyt 0299.
<br>
بیت (۰۲۹۹)
<br>
körü barsa barça urur bu kedük
<br>
کؤرۆ بارسا بارچا اورور بو کدۆک
<br>
ukuşluğ biliglig kör aslı ked ök
<br>
اوقوشلوغ بیلیگلیگ کؤر آسلې کد اؤک
<br>
beyt 0300.
<br>
بیت (۰۳۰۰)
<br>
ukuş bolsa aslı bolur bolsa er
<br>
اوقوش بۏلسا آسلې بۏلور بۏلسا ار
<br>
bilig bolsa beglik kılur kılsa er
<br>
بیلیگ بۏلسا بگلیک قېلور قېلسا ار
<br>
beyt 0301.
<br>
بیت (۰۳۰۱)
<br>
kimiñde ukuş bolsa aslı bolur
<br>
کیمیڭده اوقوش بۏلسا آسلې بۏلور
<br>
kayuda bilig bolsa beglik bulur
<br>
قایودا بیلیگ بۏلسا بگلیک بولور
<br>
beyt 0302.
<br>
بیت (۰۳۰۲)
<br>
yağız yér öze yalñuk oğlı elig
<br>
یاغېز ییر اؤزه یالڭوق اۏغلې ائلیگ
<br>
kötürdi kamuğka yetürdi bilig
<br>
کؤتۆردی قاموغقا یئتۆردی بیلیگ
<br>
beyt 0303.
<br>
بیت (۰۳۰۳)
<br>
ukuş birle aslı atanur kişi
<br>
اوقوش بیرله آسلې آتانور کیشی
<br>
bilig birle begler iter él işi
<br>
بیلیگ بیرله بگلر ایتر ایل ایشی
<br>
beyt 0304.
<br>
بیت (۰۳۰۴)
<br>
tümen miñ tü erdem üküş ögdiler
<br>
تۆمن میڭ تۆ اردم اۆکۆش اؤگدیلر
<br>
ukuş birle kılmış üçün ögdiler
<br>
اوقوش بیرله قېلمېش اۆچۆن اؤگدیلر
<br>
beyt 0305.
<br>
بیت (۰۳۰۵)
<br>
ukuş azın azlanma asğı üküş
<br>
اوقوش آزېن آزلانما آسغې اۆکۆش
<br>
bilig azın azlanma erke küsüş
<br>
بیلیگ آزېن آزلانما ارکه کۆسۆش
<br>
beyt 0306.
<br>
بیت (۰۳۰۶)
<br>
bu tört neñ azın azka tutma negü
<br>
بو تؤرت نڭ آزېن آزقا توتما نه‌گۆ
<br>
bügü sözlemiş söz eşitgü ögü
<br>
بۆگۆ سؤزله‌میش سؤز ائشیتگۆ اؤگۆ
<br>
beyt 0307.
<br>
بیت (۰۳۰۷)
<br>
bu törtte biri ot birisi yağı
<br>
بو تؤرتته بیری اۏت بیریسی یاغې
<br>
üçünçi ig ol kör tiriglik ağı
<br>
اۆچۆنچی ایگ اۏل کؤر تیریگلیک آغې
<br>
beyt 0308.
<br>
بیت (۰۳۰۸)
<br>
basası bilig ol bularda biri
<br>
باساسې بیلیگ اۏل بولاردا بیری
<br>
bu tört neñ uçuz tutma yüksek töri
<br>
بو تؤرت نڭ اوچوز توتما یۆکسک تؤری
<br>
beyt 0309.
<br>
بیت (۰۳۰۹)
<br>
bu tegme biri asğı yası telim
<br>
بو تگمه بیری آسغې یاسې تلیم
<br>
kayusı bérim teg kayusı alım
<br>
قایوسې بیریم تگ قایوسې آلېم
<br>
beyt 0310.
<br>
بیت (۰۳۱۰)
<br>
bilig kîmyâ teg ol neñ irklü-turur
<br>
بیلیگ کیمیا تگ اۏل نڭ ایرکلۆ تورور
<br>
ukuş ordusı ol neñ üglü-turur
<br>
اوقوش اۏردوسې اۏل نڭ اۆگلۆ تورور
<br>
beyt 0311.
<br>
بیت (۰۳۱۱)
<br>
yıparlı biligli teñi bir yañı
<br>
یېپارلې بیلیگلی تڭی بیر یاڭې
<br>
tutup kizlese bolmaz özde öñi
<br>
توتوپ کیزله‌سه بۏلماز اؤزده اؤڭی
<br>
beyt 0312.
<br>
بیت (۰۳۱۲)
<br>
yıpar kizlese sen yıdı belgürer
<br>
یېپار کیزله‌سه سن یېدې بلگۆرر
<br>
bilig kizlese sen tilig ülgüler
<br>
بیلیگ کیزله‌سه سن تیلیگ اۆلگۆلر
<br>
beyt 0313.
<br>
بیت (۰۳۱۳)
<br>
bilig baylık ol bir çığay bolğusuz
<br>
بیلیگ بایلېق اۏل بیر چېغای بۏلغوسوز
<br>
tegip oğrı tevlig anı alğusuz
<br>
تگیپ اۏغرې تئولیگ آنې آلغوسوز
<br>
beyt 0314.
<br>
بیت (۰۳۱۴)
<br>
kişen ol kişike bilig hem ukuş
<br>
کیشن اۏل کیشیکه بیلیگ هم اوقوش
<br>
kişenlig yarağsızka barmaz üküş
<br>
کیشنلیگ یاراغسېزقا بارماز اۆکۆش
<br>
beyt 0315.
<br>
بیت (۰۳۱۵)
<br>
sewügrek atın er kişenlig tutar
<br>
سئوۆگره‌ک آتېن ار کیشنلیگ توتار
<br>
kereklig atın kör küdezlig tutar
<br>
کیرکلیگ آتېن کؤر کۆدزلیگ توتار
<br>
beyt 0316.
<br>
بیت (۰۳۱۶)
<br>
kişenlig küremez kerekçe yorır
<br>
کیشنلیگ کۆره‌مز کیرکچه یۏرېر
<br>
tuşağlığ yıramaz tilekçe barır
<br>
توشاغلېغ یېراماز تیلکچه بارېر
<br>
beyt 0317.
<br>
بیت (۰۳۱۷)
<br>
ukuş ol saña edgü andlığ adaş
<br>
اوقوش اۏل ساڭا ائدگۆ آندلېغ آداش
<br>
bilig ol saña ked bağırsak kadaş
<br>
بیلیگ اۏل ساڭا کد باغېرساق قاداش
<br>
beyt 0318.
<br>
بیت (۰۳۱۸)
<br>
biligsizke bilgi kılınçı yağı
<br>
بیلیگسیزکه بیلگی قېلېنچې یاغې
<br>
adın bolmasa tap bu iki çoğı
<br>
آدېن بۏلماسا تاپ بو ایکی چۏغې
<br>
beyt 0319.
<br>
بیت (۰۳۱۹)
<br>
muñar meñzetü keldi türkçe mesel
<br>
موڭار مڭزتۆ کلدی تۆرکچه مثل
<br>
okığıl munı sen köñül ögke al
<br>
اۏقېغېل مونې سن کؤڭۆل اؤگکه آل
<br>
beyt 0320.
<br>
بیت (۰۳۲۰)
<br>
ukuşluğ kişi,ke iş,i tap ukuş
<br>
اوقوشلوغ کیشیکه ایشی تاپ اوقوش
<br>
biligsiz kişi,ke atı tap söküş
<br>
بیلیگسیز کیشیکه آتې تاپ سؤکۆش
<br>
beyt 0321.
<br>
بیت (۰۳۲۱)
<br>
biligligke bilgi tükel ton aş ol
<br>
بیلیگلیگکه بیلگی تۆکل تۏن آش اۏل
<br>
biligsiz kılınçı yawuz koldaş ol
<br>
بیلیگسیز قېلېنچې یاووز قۏلداش اۏل
<br>
beyt 0322.
<br>
بیت (۰۳۲۲)
<br>
ukuşluğ ked er öwke özdin yırat
<br>
اوقوشلوغ کد ار اؤوکه اؤزدین یېرات
<br>
biliglig beg er buşma edgü kıl at
<br>
بیلیگلیگ بگ ار بوشما ائدگۆ قېل آت
<br>
beyt 0323.
<br>
بیت (۰۳۲۳)
<br>
bu iki bile işke yakma iwe
<br>
بو ایکی بیله ایشکه یاقما ایوه
<br>
kalı yaksa kıldıñ tiriglik yawa
<br>
قالې یاقسا قېلدېڭ تیریگلیک یاوا
<br>
beyt 0324.
<br>
بیت (۰۳۲۴)
<br>
ökünçlüg bolur tutşı öwke işi
<br>
اؤکۆنچلۆگ بۏلور توتشې اؤوکه ایشی
<br>
yazukluğ bolur işte buşsa kişi
<br>
یازوقلوغ بۏلور ایشته بوشسا کیشی
<br>
beyt 0325.
<br>
بیت (۰۳۲۵)
<br>
amulluk kerek erke kılkı oñay
<br>
آموللوق کیرک ارکه قېلقې اۏڭای
<br>
örüglük kerek begke tuğsa kün ay
<br>
اؤرۆگلۆک کیرک بگکه توغسا کۆن آی
<br>
beyt 0326.
<br>
بیت (۰۳۲۶)
<br>
tüzünlük kerek hem siliglik kerek
<br>
تۆزۆنلۆک کیرک هم سیلیگلیک کیرک
<br>
ukuşluğ kerek hem biliglig kerek
<br>
اوقوشلوغ کیرک هم بیلیگلیگ کیرک
<br>
beyt 0327.
<br>
بیت (۰۳۲۷)
<br>
ukuşluğ kerek ked üdürse kişig
<br>
اوقوشلوغ کیرک کد اۆدۆرسه کیشیگ
<br>
biliglig kerek ked bütürse işig
<br>
بیلیگلیگ کیرک کد بۆتۆرسه ایشیگ
<br>
beyt 0328.
<br>
بیت (۰۳۲۸)
<br>
yarağlığ yarağsıznı titrü körüp
<br>
یاراغلېغ یاراغسېزنې تیترۆ کؤرۆپ
<br>
kereklig kereksizni kirtü sorup
<br>
کیرکلیگ کیرکسیزنی کیرتۆ سۏروپ
<br>
beyt 0329.
<br>
بیت (۰۳۲۹)
<br>
adırsa üdürse seçe bilse öz
<br>
آدېرسا اۆدۆرسه سئچه بیلسه اؤز
<br>
kamuğ iş içinde yitig tutsa köz
<br>
قاموغ ایش ایچینده ییتیگ توتسا کؤز
<br>
beyt 0330.
<br>
بیت (۰۳۳۰)
<br>
bolur ötrü işler bütün hem bışığ
<br>
بۏلور اؤترۆ ایشلر بۆتۆن هم بېشېغ
<br>
biliglig kişiler bışığ yér aşığ
<br>
بیلیگلیگ کیشیلر بېشېغ ییر آشېغ
<br>
beyt 0331.
<br>
بیت (۰۳۳۱)
<br>
tilekke tegir ol bu yañlığ kişi
<br>
تیلککه تگیر اۏل بو یاڭلېغ کیشی
<br>
ikigü ajunda itiglig işi
<br>
ایکیگۆ آژوندا ایتیگلیگ ایشی
<br>
beyt 0332.
<br>
بیت (۰۳۳۲)
<br>
buşaklık bile erke öwke yawuz
<br>
بوشاقلېق بیله ارکه اؤوکه یاووز
<br>
bu iki bile tutçı emger et öz
<br>
بو ایکی بیله توتچې امگر ائت اؤز
<br>
beyt 0333.
<br>
بیت (۰۳۳۳)
<br>
eşitgil negü tér bügü bilge teñ
<br>
ائشیتگیل نه‌گۆ تیر بۆگۆ بیلگه تڭ
<br>
bu söz işke tutğıl ayâ kızğu eñ
<br>
بو سؤز ایشکه توتغېل آیا قېزغو اڭ
<br>
beyt 0334.
<br>
بیت (۰۳۳۴)
<br>
buşı bolsa yalñuk biligsiz bolur
<br>
بوشې بۏلسا یالڭوق بیلیگسیز بۏلور
<br>
kalı öwke kelse ukuşsuz kılur
<br>
قالې اؤوکه کلسه اوقوشسوز قېلور
<br>
beyt 0335.
<br>
بیت (۰۳۳۵)
<br>
buşılık yawuz erke éltür bilig
<br>
بوشېلېق یاووز ارکه ایلتۆر بیلیگ
<br>
otunluk kılur buşsa kılkı silig
<br>
اۏتونلوق قېلور بوشسا قېلقې سیلیگ
<br>
beyt 0336.
<br>
بیت (۰۳۳۶)
<br>
eşitgil negü tér biliglig kişi
<br>
ائشیتگیل نه‌گۆ تیر بیلیگلیگ کیشی
<br>
biliglig sözi çın sewüg cân tuşı
<br>
بیلیگلیگ سؤزی چېن سئوۆگ جان توشې
<br>
beyt 0337.
<br>
بیت (۰۳۳۷)
<br>
bu bir kaç neñ ol kör kişike yawuz
<br>
بو بیر قاچ نڭ اۏل کؤر کیشیکه یاووز
<br>
munı kılsa yalñuk alıkar et öz
<br>
مونې قېلسا یالڭوق آلېقار ائت اؤز
<br>
beyt 0338.
<br>
بیت (۰۳۳۸)
<br>
bularda birisi bu til yalğanı
<br>
بولاردا بیریسی بو تیل یالغانې
<br>
munıñda basası sözüg kıyğanı
<br>
مونېڭدا باساسې سؤزۆگ قېیغانې
<br>
beyt 0339.
<br>
بیت (۰۳۳۹)
<br>
üçünçi takı bir bor işçe sewe
<br>
اۆچۆنچی تاقې بیر بۏر ایشچه سئوه
<br>
séziksiz bu er boldı birtem yawa
<br>
سیزیکسیز بو ار بۏلدې بیرتم یاوا
<br>
beyt 0340.
<br>
بیت (۰۳۴۰)
<br>
takı biri erke bu arkuk kılınç
<br>
تاقې بیری ارکه بو آرقوق قېلېنچ
<br>
bu arkuk kılnçlığka bolmaz sewinç
<br>
بو آرقوق قېلنچلېغقا بۏلماز سئوینچ
<br>
beyt 0341.
<br>
بیت (۰۳۴۱)
<br>
yana bir arığsız bu kılkı otun
<br>
یانا بیر آرېغسېز بو قېلقې اۏتون
<br>
kişiler ewinde bu koprur tütün
<br>
کیشیلر ائوینده بو قۏپرور تۆتۆن
<br>
beyt 0342.
<br>
بیت (۰۳۴۲)
<br>
yana bir tili él buşı öwkelig
<br>
یانا بیر تیلی ایل بوشې اؤوکه‌لیگ
<br>
ulıtur kişig sökse açsa tilig
<br>
اولېتور کیشیگ سؤکسه آچسا تیلیگ
<br>
beyt 0343.
<br>
بیت (۰۳۴۳)
<br>
bu kaç neñ birikse biregü öze
<br>
بو قاچ نڭ بیریکسه بیره‌گۆ اؤزه
<br>
anıñdın yırar ol ıduk kut teze
<br>
آنېڭدېن یېرار اۏل اېدوق قوت تئزه
<br>
beyt 0344.
<br>
بیت (۰۳۴۴)
<br>
bolu bérmez ewren başı tezginür
<br>
بۏلو بیرمز ائورن باشې تیزگینۆر
<br>
anıñ birle kılkı yañı tezginür
<br>
آنېڭ بیرله قېلقې یاڭې تیزگینۆر
<br>
beyt 0345.
<br>
بیت (۰۳۴۵)
<br>
yorı edgülük kıl ay edgü kişi
<br>
یۏرې ائدگۆلۆک قېل آی ائدگۆ کیشی
<br>
itiglig bolur tutçı edgü işi
<br>
ایتیگلیگ بۏلور توتچې ائدگۆ ایشی
<br>
beyt 0346.
<br>
بیت (۰۳۴۶)
<br>
negü tér eşit emdi kılkı silig
<br>
نه‌گۆ تیر ائشیت ایمدی قېلقې سیلیگ
<br>
sınayu tegip élke sunmış elig
<br>
سېنایو تگیپ ایلکه سونمېش ائلیگ
<br>
beyt 0347.
<br>
بیت (۰۳۴۷)
<br>
karımaz bu edgü neçe yıllasa
<br>
قارېماز بو ائدگۆ نئچه یېللاسا
<br>
isizlik edikmez neçe edlese
<br>
ایسیزلیک ائدیکمز نئچه ائدله‌سه
<br>
beyt 0348.
<br>
بیت (۰۳۴۸)
<br>
yaşı kısğa isiz ökünçün karır
<br>
یاشې قېسغا ایسیز اؤکۆنچۆن قارېر
<br>
uzun yaşlığ edgü ökünçsüz yorır
<br>
اوزون یاشلېغ ائدگۆ اؤکۆنچسۆز یۏرېر
<br>
beyt 0349.
<br>
بیت (۰۳۴۹)
<br>
tilekin bulur edgü künde yañı
<br>
تیلکین بولور ائدگۆ کۆنده یاڭې
<br>
isizniñ küniñe miñ artar muñı
<br>
ایسیزنیڭ کۆنیڭه میڭ آرتار موڭې
<br>
11
<br>
۱۱
<br>
kitâb atı yörügin yéme awuçğalıkın ayur
<br>
کتاب آتې یؤرۆگین ییمه آووچغالېقېن آیور
<br>
beyt 0350.
<br>
بیت (۰۳۵۰)
<br>
kitâb atı urdum kutadğu bilig
<br>
کتاب آتې اوردوم قوتادغو بیلیگ
<br>
kutadsu okığlıka tutsu elig
<br>
قوتادسو اۏقېغلېقا توتسو ائلیگ
<br>
beyt 0351.
<br>
بیت (۰۳۵۱)
<br>
sözüm sözledim men bitidim bitig
<br>
سؤزۆم سؤزله‌دیم من بیتیدیم بیتیگ
<br>
sunup iki ajunnı tutğu elig
<br>
سونوپ ایکی آژوننې توتغو ائلیگ
<br>
beyt 0352.
<br>
بیت (۰۳۵۲)
<br>
kişi iki ajunnı tutsa kutun
<br>
کیشی ایکی آژوننې توتسا قوتون
<br>
kutadmış bolur bu sözüm çın bütün
<br>
قوتادمېش بۏلور بو سؤزۆم چېن بۆتۆن
<br>
beyt 0353.
<br>
بیت (۰۳۵۳)
<br>
bu kün toğdı ilig tédim söz başı
<br>
بو کۆن تۏغدې ایلیگ تیدیم سؤز باشې
<br>
yörügin ayayın ey edgü kişi
<br>
یؤرۆگین آیایېن ای ائدگۆ کیشی
<br>
beyt 0354.
<br>
بیت (۰۳۵۴)
<br>
basa aydım emdi bu ay toldını
<br>
باسا آیدېم ایمدی بو آی تۏلدېنې
<br>
anıñdın yaruyur ıduk kut küni
<br>
آنېڭدېن یارویور اېدوق قوت کۆنی
<br>
beyt 0355.
<br>
بیت (۰۳۵۵)
<br>
bu kün toğdı tégli törü ol köni
<br>
بو کۆن تۏغدې تیگلی تؤرۆ اۏل کؤنی
<br>
bu ay toldı tégli kut ol kör anı
<br>
بو آی تۏلدې تیگلی قوت اۏل کؤر آنې
<br>
beyt 0356.
<br>
بیت (۰۳۵۶)
<br>
basa aydım emdi kör ögdülmişig
<br>
باسا آیدېم ایمدی کؤر اؤگدۆلمیشیگ
<br>
ukuş atı ol bu bedütür kişig
<br>
اوقوش آتې اۏل بو بدۆتۆر کیشیگ
<br>
beyt 0357.
<br>
بیت (۰۳۵۷)
<br>
anıñda basası bu odğırmış ol
<br>
آنېڭدا باساسې بو اۏدغېرمېش اۏل
<br>
munı ‘âkibet tép özüm yörmiş ol
<br>
مونې عاقبت تیپ اؤزۆم یؤرمیش اۏل
<br>
beyt 0358.
<br>
بیت (۰۳۵۸)
<br>
bu tört neñ öze sözledim men sözüg
<br>
بو تؤرت نڭ اؤزه سؤزله‌دیم من سؤزۆگ
<br>
okısa açılğay yitig kıl közüg
<br>
اۏقېسا آچېلغای ییتیگ قېل کؤزۆگ
<br>
beyt 0359.
<br>
بیت (۰۳۵۹)
<br>
sewinçin yorığlı ay edgü yégit
<br>
سئوینچین یۏرېغلې آی ائدگۆ ییگیت
<br>
sözümni yawa kılma köñlün eşit
<br>
سؤزۆمنی یاوا قېلما کؤڭلۆن ائشیت
<br>
beyt 0360.
<br>
بیت (۰۳۶۰)
<br>
katığlan yañılma könilik yolın
<br>
قاتېغلان یاڭېلما کؤنیلیک یۏلېن
<br>
yégitlik yawa kılma asğın alın
<br>
ییگیتلیک یاوا قېلما آسغېن آلېن
<br>
beyt 0361.
<br>
بیت (۰۳۶۱)
<br>
küsüş tut yégitlik keçer sénde terk
<br>
کۆسۆش توت ییگیتلیک کئچر سینده ترک
<br>
kaçar bu tiriglik neçe tutsa berk
<br>
قاچار بو تیریگلیک نئچه توتسا برک
<br>
beyt 0362.
<br>
بیت (۰۳۶۲)
<br>
seniñde bar erken yégitlik küçi
<br>
سنیڭده بار ارکن ییگیتلیک کۆچی
<br>
yawa kılma tâ‘at tapuğ kıl tuçı
<br>
یاوا قېلما طاعت تاپوغ قېل توچې
<br>
beyt 0363.
<br>
بیت (۰۳۶۳)
<br>
küser-men yégitlikke öknür özüm
<br>
کۆسر من ییگیتلیککه اؤکنۆر اؤزۆم
<br>
ökünçüm asığ yok keser-men sözüm
<br>
اؤکۆنچۆم آسېغ یۏق کسر من سؤزۆم
<br>
beyt 0364.
<br>
بیت (۰۳۶۴)
<br>
kimiñ kırkta keçse tiriglik yılı
<br>
کیمیڭ قېرقتا کئچسه تیریگلیک یېلې
<br>
esenleşti erke yégitlik tili
<br>
اسنلشتی ارکه ییگیتلیک تیلی
<br>
beyt 0365.
<br>
بیت (۰۳۶۵)
<br>
tegürdi maña elgin elig yaşım
<br>
تگۆردی ماڭا ائلگین ائلیگ یاشېم
<br>
kuğu kıldı kuzğun tüsi teg başım
<br>
قوغو قېلدې قوزغون تۆسی تگ باشېم
<br>
beyt 0366.
<br>
بیت (۰۳۶۶)
<br>
okır emdi altmış mañar kel téyü
<br>
اۏقېر ایمدی آلتمېش ماڭار کل تییۆ
<br>
busuğ bolmasa bardım emdi naru
<br>
بوسوغ بۏلماسا باردېم ایمدی نارو
<br>
beyt 0367.
<br>
بیت (۰۳۶۷)
<br>
kimiñ yaşı altmış tüketse sakış
<br>
کیمیڭ یاشې آلتمېش تۆکتسه ساقېش
<br>
tatığ bardı andın yayı boldı kış
<br>
تاتېغ باردې آندېن یایې بۏلدې قېش
<br>
beyt 0368.
<br>
بیت (۰۳۶۸)
<br>
otuz yığmışın yandru aldı elig
<br>
اۏتوز یېغمېشېن یاندرو آلدې ائلیگ
<br>
negü kılğay altmış tegürse elig
<br>
نه‌گۆ قېلغای آلتمېش تگۆرسه ائلیگ
<br>
beyt 0369.
<br>
بیت (۰۳۶۹)
<br>
negü kıldım erki elig men saña
<br>
نه‌گۆ قېلدېم ارکی ائلیگ من ساڭا
<br>
nelük türdüñ emdi bu öç kek maña
<br>
نه‌لۆک تۆردۆڭ ایمدی بو اؤچ کک ماڭا
<br>
beyt 0370.
<br>
بیت (۰۳۷۰)
<br>
tatığ erdi barça yégitlik işim
<br>
تاتېغ ایردی بارچا ییگیتلیک ایشیم
<br>
ağu kıldı emdi maña yér aşım
<br>
آغو قېلدې ایمدی ماڭا ییر آشېم
<br>
beyt 0371.
<br>
بیت (۰۳۷۱)
<br>
bodum erdi ok teg köñül erdi ya
<br>
بۏدوم ایردی اۏق تگ کؤڭۆل ایردی یا
<br>
köñül kılğu ok teg bodum boldı ya
<br>
کؤڭۆل قېلغو اۏق تگ بۏدوم بۏلدې یا
<br>
beyt 0372.
<br>
بیت (۰۳۷۲)
<br>
yégitlik negü yığdı erse maña
<br>
ییگیتلیک نه‌گۆ یېغدې ایرسه ماڭا
<br>
karılık kalıp aldı kelgey saña
<br>
قارېلېق قالېپ آلدې کلگَی ساڭا
<br>
beyt 0373.
<br>
بیت (۰۳۷۳)
<br>
ayâ çezgüçi kel méni çezgüle
<br>
آیا چیزگۆچی کل مینی چیزگۆله
<br>
yıl ay tutğunı boldum emgek bile
<br>
یېل آی توتغونې بۏلدوم امگک بیله
<br>
beyt 0374.
<br>
بیت (۰۳۷۴)
<br>
kişensiz külündi mañumaz adak
<br>
کیشنسیز کۆلۆندی ماڭوماز آداق
<br>
tünerdi yarumaz körügli karak
<br>
تۆنردی یاروماز کؤرۆگلی قاراق
<br>
beyt 0375.
<br>
بیت (۰۳۷۵)
<br>
tatığ bardı öçti kuruğsak otı
<br>
تاتېغ باردې اؤچتی قوروغساق اۏتې
<br>
yıradı meniñdin yégitlik atı
<br>
یېرادې منیڭدین ییگیتلیک آتې
<br>
beyt 0376.
<br>
بیت (۰۳۷۶)
<br>
odunğıl ay kökçin ölümke anun
<br>
اۏدونغېل آی کؤکچین اؤلۆمکه آنون
<br>
bu keçmiş künüñke sığıt kıl ünün
<br>
بو کئچمیش کۆنۆڭکه سېغېت قېل اۆنۆن
<br>
beyt 0377.
<br>
بیت (۰۳۷۷)
<br>
keçip bardı üd kün yawalık bile
<br>
کئچیپ باردې اۆد کۆن یاوالېق بیله
<br>
bu kalmış künüñ birle ‘udrüñ tile
<br>
بو قالمېش کۆنۆڭ بیرله عذرۆڭ تیله
<br>
beyt 0378.
<br>
بیت (۰۳۷۸)
<br>
ay muñsuz idim meñü tutçı tirig
<br>
آی موڭسوز ایدیم مڭۆ توتچې تیریگ
<br>
ölümke törüttüñ bu sansız tirig
<br>
اؤلۆمکه تؤرۆتتۆڭ بو سانسېز تیریگ
<br>
beyt 0379.
<br>
بیت (۰۳۷۹)
<br>
tiler-men seniñdin du‘âm bu sözün
<br>
تیلرمن سنیڭدین دعام بو سؤزۆن
<br>
tirig tutğıl ança yaşım kıl uzun
<br>
تیریگ توتغېل آنچا یاشېم قېل اوزون
<br>
beyt 0380.
<br>
بیت (۰۳۸۰)
<br>
seniñdin kolup küç bu söz başladım
<br>
سنیڭدین قۏلوپ کۆچ بو سؤز باشلادېم
<br>
tükel kılğuka küç sen ök bir idim
<br>
تۆکل قېلغوقا کۆچ سن اؤک بیر ایدیم
<br>
beyt 0381.
<br>
بیت (۰۳۸۱)
<br>
tilim tınma öggil yaratığlını
<br>
تیلیم تېنما اؤگگیل یاراتېغلېنې
<br>
yarağsıznı méndin yıratığlını
<br>
یاراغسېزنې میندین یېراتېغلېنې
<br>
beyt 0382.
<br>
بیت (۰۳۸۲)
<br>
üdürdi törütti yaruttı köñül
<br>
اۆدۆردی تؤرۆتتی یاروتتې کؤڭۆل
<br>
köni yol öze tuttı köñlüm amul
<br>
کؤنی یۏل اؤزه توتتې کؤڭلۆم آمول
<br>
beyt 0383.
<br>
بیت (۰۳۸۳)
<br>
karañkuda erdim yaruttı tünüm
<br>
قاراڭقودا ایردیم یاروتتې تۆنۆم
<br>
tünerikte erdim toğurdı künüm
<br>
تۆنریکته ایردیم تۏغوردې کۆنۆم
<br>
beyt 0384.
<br>
بیت (۰۳۸۴)
<br>
azıp yügrür erdim ayu bérdi yol
<br>
آزېپ یۆگرۆر ایردیم آیو بیردی یۏل
<br>
küyer erdim otka küdezmese ol
<br>
کۆیر ایردیم اۏتقا کۆدزمه‌سه اۏل
<br>
beyt 0385.
<br>
بیت (۰۳۸۵)
<br>
üdürdi adırdı kötürdi méni
<br>
اۆدۆردی آدېردې کؤتۆردی مینی
<br>
azuklar yolındın kiterdi méni
<br>
آزوقلار یۏلېندېن کیتردی مینی
<br>
beyt 0386.
<br>
بیت (۰۳۸۶)
<br>
köñülüg bezedi yarukluk bile
<br>
کؤڭۆلۆگ بزه‌دی یاروقلوق بیله
<br>
tilimni bezedi tanukluk bile
<br>
تیلیمنی بزه‌دی تانوقلوق بیله
<br>
beyt 0387.
<br>
بیت (۰۳۸۷)
<br>
köñül bérdi köz hem ukuş ög bilig
<br>
کؤڭۆل بیردی کؤز هم اوقوش اؤگ بیلیگ
<br>
aça bérdi sözüm yorıttı tilig
<br>
آچا بیردی سؤزۆم یۏرېتتې تیلیگ
<br>
beyt 0388.
<br>
بیت (۰۳۸۸)
<br>
habîb sewer yolı méni yetteçi
<br>
حبیب سئور یۏلې مینی یئتته‌چی
<br>
ol ok sawçı bolsu elig tuttaçı
<br>
اۏل اۏق ساوچې بۏلسو ائلیگ توتتاچې
<br>
beyt 0389.
<br>
بیت (۰۳۸۹)
<br>
bu barça idim fazlı erdi kamuğ
<br>
بو بارچا ایدیم فضلی ایردی قاموغ
<br>
ağırladı mén teg tapuğsuz kuluğ
<br>
آغېرلادې مین تگ تاپوغسوز قولوغ
<br>
beyt 0390.
<br>
بیت (۰۳۹۰)
<br>
munıñ şükri emdi neteg öteyin
<br>
مونېڭ شکری ایمدی نه‌تگ اؤته‌یین
<br>
tirig bolsa özüm yılın hem ayın
<br>
تیریگ بۏلسا اؤزۆم یېلېن هم آیېن
<br>
beyt 0391.
<br>
بیت (۰۳۹۱)
<br>
ilâhî bilür sen bu ‘âcizlıkım
<br>
الهی بیلۆر سن بو عاجزلېقېم
<br>
sañar ok açar-men muñum hem takım
<br>
ساڭار اۏق آچار من موڭوم هم تاقېم
<br>
beyt 0392.
<br>
بیت (۰۳۹۲)
<br>
kılumaz ma şükrüñ saña men bér e
<br>
قېلوماز ما شۆکرۆڭ ساڭا من بیر ائ
<br>
meniñdin şükür kıl saña sen sira
<br>
منیڭدین شکر قېل ساڭا سن سیره
<br>
beyt 0393.
<br>
بیت (۰۳۹۳)
<br>
köni yol öze tüz tuta bér méni
<br>
کؤنی یۏل اؤزه تۆز توتا بیر مینی
<br>
suçulma meniñdin bu îmân tonı
<br>
سوچولما منیڭدین بو ایمان تۏنې
<br>
beyt 0394.
<br>
بیت (۰۳۹۴)
<br>
tenimdin çıkarda meniñ bu cânım
<br>
تنیمدین چېقاردا منیڭ بو جانېم
<br>
şahâdet bile kesgil âhır tınım
<br>
شهادت بیله کسگیل آخر تېنېم
<br>
beyt 0395.
<br>
بیت (۰۳۹۵)
<br>
özüm kalsa yalñuz kara yér katın
<br>
اؤزۆم قالسا یالڭوز قارا ییر قاتېن
<br>
mañar ıdğıl anda üküş rahmetin
<br>
ماڭار اېدغېل آندا اۆکۆش رحمتین
<br>
beyt 0396.
<br>
بیت (۰۳۹۶)
<br>
tapuğsuz kuluñ-men yazukum üküş
<br>
تاپوغسوز قولوڭ من یازوقوم اۆکۆش
<br>
özüñ fazlı birle keçür ay küsüş
<br>
اؤزۆڭ فضلی بیرله کئچۆر آی کۆسۆش
<br>
beyt 0397.
<br>
بیت (۰۳۹۷)
<br>
kamuğ mü’minig sen tüzü yarlıka
<br>
قاموغ مؤمنیگ سن تۆزۆ یارلېقا
<br>
yarınkı bekâdın bu kün kıl likâ
<br>
یارېنقې بقادېن بو کۆن قېل لقاء
<br>
12
<br>
۱۲
<br>
söz başı kün toğdı ilig öze
<br>
سؤز باشې کۆن تۏغدې ایلیگ اؤزه
<br>
beyt 0398.
<br>
بیت (۰۳۹۸)
<br>
ukuş ötkünür kör bilig bildürür
<br>
اوقوش اؤتکۆنۆر کؤر بیلیگ بیلدۆرۆر
<br>
yayığ dünyâ kılkın saña ukturur
<br>
یایېغ دۆنیا قېلقېن ساڭا اوقتورور
<br>
beyt 0399.
<br>
بیت (۰۳۹۹)
<br>
bu irsel yayığ kılkı kurtğa ajun
<br>
بو ایرسل یایېغ قېلقې قورتغا آژون
<br>
kılınçı kız ol körse yaşı uzun
<br>
قېلېنچې قېز اۏل کؤرسه یاشې اوزون
<br>
beyt 0400.
<br>
بیت (۰۴۰۰)
<br>
ara kılkı kız teg kılınçı silig
<br>
آرا قېلقې قېز تگ قېلېنچې سیلیگ
<br>
sewitür sunup tutsa bérmez elig
<br>
سئویتۆر سونوپ توتسا بیرمز ائلیگ
<br>
beyt 0401.
<br>
بیت (۰۴۰۱)
<br>
sewiglini sewmez keyik teg kaçar
<br>
سئویگلینی سئومز کئییک تگ قاچار
<br>
kaçığlıka yapçur adakın kuçar
<br>
قاچېغلېقا یاپچور آداقېن قوچار
<br>
beyt 0402.
<br>
بیت (۰۴۰۲)
<br>
ara körse yügrür bezenip udu
<br>
آرا کؤرسه یۆگرۆر بزه‌نیپ اودو
<br>
ara körmedük teg kılur yér kodu
<br>
آرا کؤرمه‌دۆک تگ قېلور ییر قۏدو
<br>
beyt 0403.
<br>
بیت (۰۴۰۳)
<br>
ara körse ewrer yana terk yüzin
<br>
آرا کؤرسه ائورر یانا ترک یۆزین
<br>
awağlar neçe tutsa bérmez özin
<br>
آواغلار نئچه توتسا بیرمز اؤزین
<br>
beyt 0404.
<br>
بیت (۰۴۰۴)
<br>
üküş beg karıttı karımaz özi
<br>
اۆکۆش بگ قارېتتې قارېماز اؤزی
<br>
telim beg keçürdi kesilmez sözi
<br>
تلیم بگ کئچۆردی کسیلمز سؤزی
<br>
beyt 0405.
<br>
بیت (۰۴۰۵)
<br>
beg erdi ajunda bügü bilge baş
<br>
بگ ایردی آژوندا بۆگۆ بیلگه باش
<br>
bu beglik özele uzun boldı yaş
<br>
بو بگلیک اؤزه‌له اوزون بۏلدې یاش
<br>
beyt 0406.
<br>
بیت (۰۴۰۶)
<br>
bu kün toğdı erdi atı belgülüg
<br>
بو کۆن تۏغدې ایردی آتې بلگۆلۆگ
<br>
ajunda çawıkmış kutı belgülüg
<br>
آژوندا چاوېقمېش قوتې بلگۆلۆگ
<br>
beyt 0407.
<br>
بیت (۰۴۰۷)
<br>
kılınçı köni erdi kılkı oñay
<br>
قېلېنچې کؤنی ایردی قېلقې اۏڭای
<br>
tili çın bütün hem közi köñli bay
<br>
تیلی چېن بۆتۆن هم کؤزی کؤڭلی بای
<br>
beyt 0408.
<br>
بیت (۰۴۰۸)
<br>
biliglig beg erdi ukuşluğ oduğ
<br>
بیلیگلیگ بگ ایردی اوقوشلوغ اۏدوغ
<br>
isizke ot erdi yağıka yoduğ
<br>
ایسیزکه اۏت ایردی یاغېقا یۏدوغ
<br>
beyt 0409.
<br>
بیت (۰۴۰۹)
<br>
yana kür küwez erdi kılkı köni
<br>
یانا کۆر کۆوز ایردی قېلقې کؤنی
<br>
küniñe kötürdi bu kılkı anı
<br>
کۆنیڭه کؤتۆردی بو قېلقې آنې
<br>
beyt 0410.
<br>
بیت (۰۴۱۰)
<br>
bu yañlığ beg erdi bu bilgi öze
<br>
بو یاڭلېغ بگ ایردی بو بیلگی اؤزه
<br>
tirildi yorıdı kılınçın tüze
<br>
تیریلدی یۏرېدې قېلېنچېن تۆزه
<br>
beyt 0411.
<br>
بیت (۰۴۱۱)
<br>
siyâset kılur erdi himmet bile
<br>
سیاست قېلور ایردی همّت بیله
<br>
bu himmet yaraşur mürüvvet bile
<br>
بو همّت یاراشور مروّت بیله
<br>
beyt 0412.
<br>
بیت (۰۴۱۲)
<br>
muñar meñzetü keldi şâ‘ir sözi
<br>
موڭار مڭزتۆ کلدی شاعر سؤزی
<br>
okısa açılğay okığlı közi
<br>
اۏقېسا آچېلغای اۏقېغلې کؤزی
<br>
beyt 0413.
<br>
بیت (۰۴۱۳)
<br>
kerek erke himmet mürüvvet teñi
<br>
کیرک ارکه همّت مروّت تڭی
<br>
yawuz yunçığ andın yırasa öñi
<br>
یاووز یونچېغ آندېن یېراسا اؤڭی
<br>
beyt 0414.
<br>
بیت (۰۴۱۴)
<br>
kişilikke himmet mürüvvet kerek
<br>
کیشیلیککه همّت مروّت کیرک
<br>
kişi kadri himmet mürüvvet yañı
<br>
کیشی قدری همّت مروّت یاڭې
<br>
beyt 0415.
<br>
بیت (۰۴۱۵)
<br>
bu kün toğdı ilig bu kılkı bile
<br>
بو کۆن تۏغدې ایلیگ بو قېلقې بیله
<br>
yarudı ajunka kün ay teg yala
<br>
یارودې آژونقا کۆن آی تگ یالا
<br>
beyt 0416.
<br>
بیت (۰۴۱۶)
<br>
ukuşluğ kim erse okıttı anı
<br>
اوقوشلوغ کیم ایرسه اۏقېتتې آنې
<br>
biliglig kim erse bedütti anı
<br>
بیلیگلیگ کیم ایرسه بدۆتتی آنې
<br>
beyt 0417.
<br>
بیت (۰۴۱۷)
<br>
yumıttı añar bek ajun üdrümi
<br>
یومېتتې آڭار بک آژون اۆدرۆمی
<br>
ukuşluğ biliglig bodun ködrümi
<br>
اوقوشلوغ بیلیگلیگ بۏدون کؤدرۆمی
<br>
beyt 0418.
<br>
بیت (۰۴۱۸)
<br>
özi itti tüzdi kör él kün işi
<br>
اؤزی ایتتی تۆزدی کؤر ایل کۆن ایشی
<br>
takı ma tiler erdi üdrüm kişi
<br>
تاقې ما تیلر ایردی اۆدرۆم کیشی
<br>
beyt 0419.
<br>
بیت (۰۴۱۹)
<br>
öziñe basut kılsa iş başlasa
<br>
اؤزیڭه باسوت قېلسا ایش باشلاسا
<br>
özi tınsa ança ol iş işlese
<br>
اؤزی تېنسا آنچا اۏل ایش ایشله‌سه
<br>
beyt 0420.
<br>
بیت (۰۴۲۰)
<br>
muñadıp ayur bir kün oldrup özi
<br>
موڭادېپ آیور بیر کۆن اۏلدروپ اؤزی
<br>
bedük iş bu beglik işi hem sözi
<br>
بدۆک ایش بو بگلیک ایشی هم سؤزی
<br>
beyt 0421.
<br>
بیت (۰۴۲۱)
<br>
baş ağrığ köp ol körse işi üküş
<br>
باش آغرېغ کؤپ اۏل کؤرسه ایشی اۆکۆش
<br>
üküş işni süzgen ukuşluğ küsüş
<br>
اۆکۆش ایشنی سۆزگن اوقوشلوغ کۆسۆش
<br>
beyt 0422.
<br>
بیت (۰۴۲۲)
<br>
kılumaz özüm bu kamuğ él işin
<br>
قېلوماز اؤزۆم بو قاموغ ایل ایشین
<br>
maña er kerek tér bilir iş başın
<br>
ماڭا ار کیرک تیر بیلیر ایش باشېن
<br>
beyt 0423.
<br>
بیت (۰۴۲۳)
<br>
kerek tér maña emdi üdrüm kişi
<br>
کیرک تیر ماڭا ایمدی اۆدرۆم کیشی
<br>
ukuşluğ biliglig kişiler başı
<br>
اوقوشلوغ بیلیگلیگ کیشیلر باشې
<br>
beyt 0424.
<br>
بیت (۰۴۲۴)
<br>
bağırsak bütün çın kılınçı köni
<br>
باغېرساق بۆتۆن چېن قېلېنچې کؤنی
<br>
tili köñli tüz bolsa bilse munı
<br>
تیلی کؤڭلی تۆز بۏلسا بیلسه مونې
<br>
beyt 0425.
<br>
بیت (۰۴۲۵)
<br>
kılu bérse erdi meniñ işlerim
<br>
قېلو بیرسه ایردی منیڭ ایشلریم
<br>
körü barsa erdi içim taşlarım
<br>
کؤرۆ بارسا ایردی ایچیم تاشلارېم
<br>
beyt 0426.
<br>
بیت (۰۴۲۶)
<br>
negü tér eşit bu sınamış kişi
<br>
نه‌گۆ تیر ائشیت بو سېنامېش کیشی
<br>
başında keçürmiş yetürmiş yaşı
<br>
باشېندا کئچۆرمیش یئتۆرمیش یاشې
<br>
beyt 0427.
<br>
بیت (۰۴۲۷)
<br>
basutçı kerek erke yarıçılar
<br>
باسوتچې کیرک ارکه یارېچېلار
<br>
ukuşluğ biliglig bügü élçiler
<br>
اوقوشلوغ بیلیگلیگ بۆگۆ ایلچیلر
<br>
beyt 0428.
<br>
بیت (۰۴۲۸)
<br>
basutçı kerek barça işni bilir
<br>
باسوتچې کیرک بارچا ایشنی بیلیر
<br>
bilip işlese er tilekke tegir
<br>
بیلیپ ایشله‌سه ار تیلککه تگیر
<br>
beyt 0429.
<br>
بیت (۰۴۲۹)
<br>
basutçı telim bolsa beg emgemez
<br>
باسوتچې تلیم بۏلسا بگ امگه‌مز
<br>
işi barça itlür törü artamaz
<br>
ایشی بارچا ایتلۆر تؤرۆ آرتاماز
<br>
beyt 0430.
<br>
بیت (۰۴۳۰)
<br>
basutçı kerek barça işte bilin
<br>
باسوتچې کیرک بارچا ایشته بیلین
<br>
bu beglik işiñe takı köp kılın
<br>
بو بگلیک ایشیڭه تاقې کؤپ قېلېن
<br>
beyt 0431.
<br>
بیت (۰۴۳۱)
<br>
basutçı tilep bulmadı kör ilig
<br>
باسوتچې تیلپ بولمادې کؤر ایلیگ
<br>
tegürdi özi barça işke elig
<br>
تگۆردی اؤزی بارچا ایشکه ائلیگ
<br>
beyt 0432.
<br>
بیت (۰۴۳۲)
<br>
tegir boldı künde kör emgek üküş
<br>
تگیر بۏلدې کۆنده کؤر امگک اۆکۆش
<br>
erej kolsa emgek tegir ol ülüş
<br>
ارژ قۏلسا امگک تگیر اۏل اۆلۆش
<br>
beyt 0433.
<br>
بیت (۰۴۳۳)
<br>
körü barsa yakşı ayur uş bu söz
<br>
کؤرۆ بارسا یاقشې آیور اوش بو سؤز
<br>
sınap sözlegüçi ıduk kutluğ öz
<br>
سېناپ سؤزله‌گۆچی اېدوق قوتلوغ اؤز
<br>
beyt 0434.
<br>
بیت (۰۴۳۴)
<br>
erej kolsa emgek tutaşı barır
<br>
ارژ قۏلسا امگک توتاشې بارېر
<br>
sewinç kolsa kadğu tutaşı yorır
<br>
سئوینچ قۏلسا قادغو توتاشې یۏرېر
<br>
beyt 0435.
<br>
بیت (۰۴۳۵)
<br>
neçe er bedüse baş ağrığ bedür
<br>
نئچه ار بدۆسه باش آغرېغ بدۆر
<br>
neçe baş bedüse bedük börk kedür
<br>
نئچه باش بدۆسه بدۆک بؤرک کیدۆر
<br>
beyt 0436.
<br>
بیت (۰۴۳۶)
<br>
ilig köz kulak tuttı élde kamuğ
<br>
ایلیگ کؤز قولاق توتتې ایلده قاموغ
<br>
açıldı añar barça beklig kapuğ
<br>
آچېلدې آڭار بارچا بکلیگ قاپوغ
<br>
beyt 0437.
<br>
بیت (۰۴۳۷)
<br>
yarağsıznı boğdı eligde urup
<br>
یاراغسېزنې بۏغدې ائلیگده اوروپ
<br>
isizig yırattı élindin sürüp
<br>
ایسیزیگ یېراتتې ایلیندین سۆرۆپ
<br>
beyt 0438.
<br>
بیت (۰۴۳۸)
<br>
bu saklık bile kör élin başladı
<br>
بو ساقلېق بیله کؤر ایلین باشلادې
<br>
kutı künde arttı örü yokladı
<br>
قوتې کۆنده آرتتې اؤرۆ یۏقلادې
<br>
beyt 0439.
<br>
بیت (۰۴۳۹)
<br>
kamuğ yérde erke bu saklık kerek
<br>
قاموغ ییرده ارکه بو ساقلېق کیرک
<br>
bu beglik işiñe takı sak kerek
<br>
بو بگلیک ایشیڭه تاقې ساق کیرک
<br>
beyt 0440.
<br>
بیت (۰۴۴۰)
<br>
bu saklık oduğluk bu él işiñe
<br>
بو ساقلېق اۏدوغلوق بو ایل ایشیڭه
<br>
tüzü asğı boldı uzun yaşıña
<br>
تۆزۆ آسغې بۏلدې اوزون یاشېڭا
<br>
beyt 0441.
<br>
بیت (۰۴۴۱)
<br>
muñar meñzeyü keldi şâ‘ir tili
<br>
موڭار مڭزه‌یۆ کلدی شاعر تیلی
<br>
bu şâ‘ir tili boldı sözke ulı
<br>
بو شاعر تیلی بۏلدې سؤزکه اولې
<br>
beyt 0442.
<br>
بیت (۰۴۴۲)
<br>
oduğluk bu saklıknı ögdi eren
<br>
اۏدوغلوق بو ساقلېقنې اؤگدی ارن
<br>
osallık bile öldi er miñ tümen
<br>
اۏساللېق بیله اؤلدی ار میڭ تۆمن
<br>
beyt 0443.
<br>
بیت (۰۴۴۳)
<br>
osal bolma saklan kamuğ işte sen
<br>
اۏسال بۏلما ساقلان قاموغ ایشته سن
<br>
bu saklık bile iki ajun tilen
<br>
بو ساقلېق بیله ایکی آژون تیلن
<br>
beyt 0444.
<br>
بیت (۰۴۴۴)
<br>
kişi imîni kör osallık kılur
<br>
کیشی ایمنی کؤر اۏساللېق قېلور
<br>
yağı yetse öñdün osallar ölür
<br>
یاغې یئتسه اؤڭدۆن اۏساللار اؤلۆر
<br>
beyt 0445.
<br>
بیت (۰۴۴۵)
<br>
negü tér eşit bu ajun tutmış er
<br>
نه‌گۆ تیر ائشیت بو آژون توتمېش ار
<br>
tükel saklap ötrü yağığ utmış er
<br>
تۆکل ساقلاپ اؤترۆ یاغېغ اوتمېش ار
<br>
beyt 0446.
<br>
بیت (۰۴۴۶)
<br>
ilig kolsa saklan ajunçı kişi
<br>
ایلیگ قۏلسا ساقلان آژونچې کیشی
<br>
bu saklık erür hem şerî‘at işi
<br>
بو ساقلېق ایرۆر هم شریعت ایشی
<br>
beyt 0447.
<br>
بیت (۰۴۴۷)
<br>
osal arsıkar kör osalın udır
<br>
اۏسال آرسېقار کؤر اۏسالېن اودېر
<br>
osal bolma saklan ay kılkı kadır
<br>
اۏسال بۏلما ساقلان آی قېلقې قادرا
<br>
beyt 0448.
<br>
بیت (۰۴۴۸)
<br>
ilig saklıkı kıldı élke asığ
<br>
ایلیگ ساقلېقې قېلدې ایلکه آسېغ
<br>
bu asğı bile boldı élde tatığ
<br>
بو آسغې بیله بۏلدې ایلده تاتېغ
<br>
beyt 0449.
<br>
بیت (۰۴۴۹)
<br>
élin itti tüzdi bayudı bodun
<br>
ایلین ایتتی تۆزدی بایودې بۏدون
<br>
böri koy bile suwladı ol üdün
<br>
بؤری قۏی بیله سوولادې اۏل اۆدۆن
<br>
beyt 0450.
<br>
بیت (۰۴۵۰)
<br>
sewigli sewinçin anı ögdiler
<br>
سئویگلی سئوینچین آنې اؤگدیلر
<br>
yağıları eştip boyun egdiler
<br>
یاغېلارې ائشتیپ بۏیون اگدیلر
<br>
beyt 0451.
<br>
بیت (۰۴۵۱)
<br>
kayu sığnu keldi tiledi köşik
<br>
قایو سېغنو کلدی تیله‌دی کؤشیک
<br>
kayu keldi öpti éligke éşik
<br>
قایو کلدی اؤپتی ایلیگکه ایشیک
<br>
beyt 0452.
<br>
بیت (۰۴۵۲)
<br>
negü tér eşit emdi köñli oduğ
<br>
نه‌گۆ تیر ائشیت ایمدی کؤڭلی اۏدوغ
<br>
sözi kör çéçek teg tümen tü boduğ
<br>
سؤزی کؤر چیچک تگ تۆمن تۆ بۏدوغ
<br>
beyt 0453.
<br>
بیت (۰۴۵۳)
<br>
bu beglik uluğluk idi edgü neñ
<br>
بو بگلیک اولوغلوق ایدی ائدگۆ نڭ
<br>
yorıkı köni erse ay kızğu eñ
<br>
یۏرېقې کؤنی ایرسه آی قېزغو اڭ
<br>
beyt 0454.
<br>
بیت (۰۴۵۴)
<br>
idi edgü beglik takı edgürek
<br>
ایدی ائدگۆ بگلیک تاقې ائدگۆره‌ک
<br>
törü ol anı tüz yorıtğu kerek
<br>
تؤرۆ اۏل آنې تۆز یۏرېتغو کیرک
<br>
beyt 0455.
<br>
بیت (۰۴۵۵)
<br>
ne kutluğ bolur öd bodunka küni
<br>
نه قوتلوغ بۏلور اؤد بۏدونقا کۆنی
<br>
begi edgü bolsa yorısa köni
<br>
بگی ائدگۆ بۏلسا یۏرېسا کؤنی
<br>
beyt 0456.
<br>
بیت (۰۴۵۶)
<br>
ne kutluğ kut ol erke edgü atı
<br>
نه قوتلوغ قوت اۏل ارکه ائدگۆ آتې
<br>
bu edgü atı bérdi meñü kutı
<br>
بو ائدگۆ آتې بیردی مڭۆ قوتې
<br>
beyt 0457.
<br>
بیت (۰۴۵۷)
<br>
ne edgü bolur beg ol edgü kişi
<br>
نه ائدگۆ بۏلور بگ اۏل ائدگۆ کیشی
<br>
kişilik bile itse él kün işi
<br>
کیشیلیک بیله ایتسه ایل کۆن ایشی
<br>
beyt 0458.
<br>
بیت (۰۴۵۸)
<br>
tüzü élke tegdi élig edgüsi
<br>
تۆزۆ ایلکه تگدی ایلیگ ائدگۆسی
<br>
ajunka yadıldı bu çawı küsi
<br>
آژونقا یادېلدې بو چاوې کۆسی
<br>
beyt 0459.
<br>
بیت (۰۴۵۹)
<br>
du‘â arttı élde kör edgü atı
<br>
دعا آرتتې ایلده کؤر ائدگۆ آتې
<br>
bedüdi küniñe atı hem kutı
<br>
بدۆدی کۆنیڭه آتې هم قوتې
<br>
beyt 0460.
<br>
بیت (۰۴۶۰)
<br>
ajun bodnı eştip anı ârzûlap
<br>
آژون بۏدنې ائشتیپ آنې آرزولاپ
<br>
awa yığlu keldi añar öz ulap
<br>
آوا یېغلو کلدی آڭار اؤز اولاپ
<br>
beyt 0461.
<br>
بیت (۰۴۶۱)
<br>
ajunka badı kör tükel kut kurı
<br>
آژونقا بادې کؤر تۆکل قوت قورې
<br>
kozı birle katlıp yorıdı böri
<br>
قۏزې بیرله قاتلېپ یۏرېدې بؤری
<br>
13
<br>
۱۳
<br>
ay toldı kün toğdı ilig tapuğıña kelmişin ayur
<br>
آی تۏلدې کۆن تۏغدې ایلیگ تاپوغېڭا کلمیشین آیور
<br>
beyt 0462.
<br>
بیت (۰۴۶۲)
<br>
bir ay toldı atlığ er erdi tetig
<br>
بیر آی تۏلدې آتلېغ ار ایردی تتیگ
<br>
eşitti bu çawığ itindi itig
<br>
ائشیتتی بو چاوېغ ایتیندی ایتیگ
<br>
beyt 0463.
<br>
بیت (۰۴۶۳)
<br>
yégit erdi oğlan kılınçı amul
<br>
ییگیت ایردی اۏغلان قېلېنچې آمول
<br>
ukuşluğ biliglig hem öglüg köñül
<br>
اوقوشلوغ بیلیگلیگ هم اؤگلۆگ کؤڭۆل
<br>
beyt 0464.
<br>
بیت (۰۴۶۴)
<br>
yüzi körklüg erdi körüp köz kamar
<br>
یۆزی کؤرکلۆگ ایردی کؤرۆپ کؤز قامار
<br>
sözi yumşak erdi tili tuz tamar
<br>
سؤزی یومشاق ایردی تیلی توز تامار
<br>
beyt 0465.
<br>
بیت (۰۴۶۵)
<br>
kamuğ törlüg erdem tükel ögrenip
<br>
قاموغ تؤرلۆگ اردم تۆکل اؤگره‌نیپ
<br>
yorır erdi erdem eligke alıp
<br>
یۏرېر ایردی اردم ائلیگکه آلېپ
<br>
beyt 0466.
<br>
بیت (۰۴۶۶)
<br>
öziñe bakıp aydı men me bu kün
<br>
اؤزیڭه باقېپ آیدې من مه بو کۆن
<br>
tümen erdemim birle élde burun
<br>
تۆمن اردمیم بیرله ایلده بورون
<br>
beyt 0467.
<br>
بیت (۰۴۶۷)
<br>
negüke yorır-men bu yérde kuruğ
<br>
نه‌گۆکه یۏرېر من بو ییرده قوروغ
<br>
iligke barayın kılayın tapuğ
<br>
ایلیگکه بارایېن قېلایېن تاپوغ
<br>
beyt 0468.
<br>
بیت (۰۴۶۸)
<br>
iligke tusulsun bu erdemlerim
<br>
ایلیگکه توسولسون بو اردملریم
<br>
açınsun meniñ kitsü emgeklerim
<br>
آچېنسون منیڭ کیتسۆ امگکلریم
<br>
beyt 0469.
<br>
بیت (۰۴۶۹)
<br>
ukuşluğ biliglig beg ermiş amul
<br>
اوقوشلوغ بیلیگلیگ بگ ایرمیش آمول
<br>
tiler ermiş erdem idilerin ol
<br>
تیلر ایرمیش اردم ایدیلرین اۏل
<br>
beyt 0470.
<br>
بیت (۰۴۷۰)
<br>
ukuş kadrini hem ukuşluğ bilir
<br>
اوقوش قدرینی هم اوقوشلوغ بیلیر
<br>
bilig satsa bilge biliglig alır
<br>
بیلیگ ساتسا بیلگه بیلیگلیگ آلېر
<br>
beyt 0471.
<br>
بیت (۰۴۷۱)
<br>
sözin aydı şâ‘ir muñar meñzetü
<br>
سؤزین آیدې شاعر موڭار مڭزتۆ
<br>
tili lafz birle añar yañzatu
<br>
تیلی لفظ بیرله آڭار یاڭزاتو
<br>
beyt 0472.
<br>
بیت (۰۴۷۲)
<br>
bilig kıymetini biliglig bilir
<br>
بیلیگ قیمتینی بیلیگلیگ بیلیر
<br>
ukuşka ağırlık biligdin kelir
<br>
اوقوشقا آغېرلېق بیلیگدین کلیر
<br>
beyt 0473.
<br>
بیت (۰۴۷۳)
<br>
negü bilge télve bilig kadrini
<br>
نه‌گۆ بیلگه تیلوه بیلیگ قدرینی
<br>
bilig kayda bulsa biliglig alır
<br>
بیلیگ قایدا بولسا بیلیگلیگ آلېر
<br>
beyt 0474.
<br>
بیت (۰۴۷۴)
<br>
bu ay toldı itti kör at ton tolum
<br>
بو آی تۏلدې ایتتی کؤر آت تۏن تۏلوم
<br>
ayur köndüreyin tapuğka yolum
<br>
آیور کؤندۆره‌یین تاپوغقا یۏلوم
<br>
beyt 0475.
<br>
بیت (۰۴۷۵)
<br>
öziñe kerekin itindi itig
<br>
اؤزیڭه کیرکین ایتیندی ایتیگ
<br>
éligke yüz urdı bu bilge tetig
<br>
ایلیگکه یۆز اوردې بو بیلگه تتیگ
<br>
beyt 0476.
<br>
بیت (۰۴۷۶)
<br>
yana aydı mundın barur-men turup
<br>
یانا آیدې موندېن بارورمن توروپ
<br>
ilig tapğıña bu özüm yüz urup
<br>
ایلیگ تاپغېڭا بو اؤزۆم یۆز اوروپ
<br>
beyt 0477.
<br>
بیت (۰۴۷۷)
<br>
ğarîblık yérinde kerek bolğa neñ
<br>
غریبلېق ییرینده کیرک بۏلغا نڭ
<br>
bu elgim tarusa sarığ kılğa eñ
<br>
بو ایلگیم تاروسا سارېغ قېلغا اڭ
<br>
beyt 0478.
<br>
بیت (۰۴۷۸)
<br>
idi ked katığ bu ğarîblık işi
<br>
ایدی کد قاتېغ بو غریبلېق ایشی
<br>
ğarîblıkta yañlur talu er başı
<br>
غریبلېقتا یاڭلور تالو ار باشې
<br>
beyt 0479.
<br>
بیت (۰۴۷۹)
<br>
séziksiz kerek bolğa altun kümüş
<br>
سیزیکسیز کیرک بۏلغا آلتون کۆمۆش
<br>
özüm işleteyin tése-men üküş
<br>
اؤزۆم ایشله‌ته‌یین تیسه من اۆکۆش
<br>
beyt 0480.
<br>
بیت (۰۴۸۰)
<br>
negü tér eşit emdi bilgi teñiz
<br>
نه‌گۆ تیر ائشیت ایمدی بیلگی تڭیز
<br>
sözin yañzatur körse kızğu meñiz
<br>
سؤزین یاڭزاتور کؤرسه قېزغو مڭیز
<br>
beyt 0481.
<br>
بیت (۰۴۸۱)
<br>
kim erse tapuğka kireyin tése
<br>
کیم ایرسه تاپوغقا کیره‌یین تیسه
<br>
iki neñ kerek bil söz aydım kese
<br>
ایکی نڭ کیرک بیل سؤز آیدېم کسه
<br>
beyt 0482.
<br>
بیت (۰۴۸۲)
<br>
tiriglik kerek bir tuçı igsizin
<br>
تیریگلیک کیرک بیر توچې ایگسیزین
<br>
tapınsa kıyıksız yarutsa yüzin
<br>
تاپېنسا قېیېقسېز یاروتسا یۆزین
<br>
beyt 0483.
<br>
بیت (۰۴۸۳)
<br>
takı bir saw altun kerek ay tetig
<br>
تاقې بیر ساو آلتون کیرک آی تتیگ
<br>
anı işletip étse özke itig
<br>
آنې ایشله‌تیپ ایتسه اؤزکه ایتیگ
<br>
beyt 0484.
<br>
بیت (۰۴۸۴)
<br>
anıñda basala yarar bu tapuğ
<br>
آنېڭدا باسالا یارار بو تاپوغ
<br>
munı bilse bolmaz bu beklig kapuğ
<br>
مونې بیلسه بۏلماز بو بکلیگ قاپوغ
<br>
beyt 0485.
<br>
بیت (۰۴۸۵)
<br>
kötürdi saw altun kümüş neñ tawar
<br>
کؤتۆردی ساو آلتون کۆمۆش نڭ تاوار
<br>
ayur öz muñadsa maña bu yarar
<br>
آیور اؤز موڭادسا ماڭا بو یارار
<br>
beyt 0486.
<br>
بیت (۰۴۸۶)
<br>
ewindin turup çıktı keldi berü
<br>
ائویندین توروپ چېقتې کلدی بئرۆ
<br>
bir ança yorıyu bir ança turu
<br>
بیر آنچا یۏرېیو بیر آنچا تورو
<br>
beyt 0487.
<br>
بیت (۰۴۸۷)
<br>
kelip tegdi ilig-turur orduka
<br>
کلیپ تگدی ایلیگ تورور اۏردوقا
<br>
ögi köñli kolmış tilek ârzûka
<br>
اؤگی کؤڭلی قۏلمېش تیلک آرزوقا
<br>
beyt 0488.
<br>
بیت (۰۴۸۸)
<br>
kirip kend içinde tiledi tüşün
<br>
کیریپ کند ایچینده تیله‌دی تۆشۆن
<br>
tüşün bulmadı kör tarudı ajun
<br>
تۆشۆن بولمادې کؤر تارودې آژون
<br>
beyt 0489.
<br>
بیت (۰۴۸۹)
<br>
muñadtı muyanlıkta tüşti barıp
<br>
موڭادتې مویانلېقتا تۆشتی بارېپ
<br>
kéçe yattı anda tünedi serip
<br>
کیچه یاتتې آندا تۆنه‌دی سریپ
<br>
beyt 0490.
<br>
بیت (۰۴۹۰)
<br>
negü tér eşitgil ukuşluk bilip
<br>
نه‌گۆ تیر ائشیتگیل اوقوشلوق بیلیپ
<br>
saña sözledi söz biligdin alıp
<br>
ساڭا سؤزله‌دی سؤز بیلیگدین آلېپ
<br>
beyt 0491.
<br>
بیت (۰۴۹۱)
<br>
idi ters bolur kör bilişmez kişi
<br>
ایدی ترس بۏلور کؤر بیلیشمز کیشی
<br>
kalın yat ara kirse yalñuz başı
<br>
قالېن یات آرا کیرسه یالڭوز باشې
<br>
beyt 0492.
<br>
بیت (۰۴۹۲)
<br>
idi sarp bolur bu yañı kelgüçi
<br>
ایدی سارپ بۏلور بو یاڭې کلگۆچی
<br>
bilişi yok erse muñadsa tuçı
<br>
بیلیشی یۏق ایرسه موڭادسا توچې
<br>
beyt 0493.
<br>
بیت (۰۴۹۳)
<br>
bilişmez kişiler karağu sanı
<br>
بیلیشمز کیشیلر قاراغو سانې
<br>
karağu yorık yazsa sökme anı
<br>
قاراغو یۏرېق یازسا سؤکمه آنې
<br>
beyt 0494.
<br>
بیت (۰۴۹۴)
<br>
kişi kirmedük ilke kirse kalı
<br>
کیشی کیرمه‌دۆک ایلکه کیرسه قالې
<br>
kelin teg bolur er ağın teg tili
<br>
کلین تگ بۏلور ار آغېن تگ تیلی
<br>
beyt 0495.
<br>
بیت (۰۴۹۵)
<br>
yatığ yarlıkağıl içür bér yégü
<br>
یاتېغ یارلېقاغېل ایچۆر بیر ییگۆ
<br>
ümeg edgü tutğıl ay bilge bügü
<br>
اۆمگ ائدگۆ توتغېل آی بیلگه بۆگۆ
<br>
beyt 0496.
<br>
بیت (۰۴۹۶)
<br>
yatığ edgü tutsa yarur er közi
<br>
یاتېغ ائدگۆ توتسا یارور ار کؤزی
<br>
ümeg edgü tutsa yadıldı sözi
<br>
اۆمگ ائدگۆ توتسا یادېلدې سؤزی
<br>
beyt 0497.
<br>
بیت (۰۴۹۷)
<br>
kişike kerek tegme yérde biliş
<br>
کیشیکه کیرک تگمه ییرده بیلیش
<br>
biliş birle itlür kamuğ törlüg iş
<br>
بیلیش بیرله ایتلۆر قاموغ تؤرلۆگ ایش
<br>
beyt 0498.
<br>
بیت (۰۴۹۸)
<br>
bu ay toldı ança yorıdı bu yañ
<br>
بو آی تۏلدې آنچا یۏرېدې بو یاڭ
<br>
ğarîblık sakınçı sarığ kıldı eñ
<br>
غریبلېق ساقېنچې سارېغ قېلدې اڭ
<br>
beyt 0499.
<br>
بیت (۰۴۹۹)
<br>
bilişti yéme ol kişiler bile
<br>
بیلیشتی ییمه اۏل کیشیلر بیله
<br>
otağ tuttı özke yarudı küle
<br>
اۏتاغ توتتې اؤزکه یارودې کۆله
<br>
beyt 0500.
<br>
بیت (۰۵۰۰)
<br>
yéme tuttı iş tuş yakın kıldı öz
<br>
ییمه توتتې ایش توش یاقېن قېلدې اؤز
<br>
uluğka kiçigke açuk tuttı yüz
<br>
اولوغقا کیچیگکه آچوق توتتې یۆز
<br>
beyt 0501.
<br>
بیت (۰۵۰۱)
<br>
bu ay toldı özke kör itti işig
<br>
بو آی تۏلدې اؤزکه کؤر ایتتی ایشیگ
<br>
adaş tutdı anda bir atlığ kişig
<br>
آداش توتدې آندا بیر آتلېغ کیشیگ
<br>
beyt 0502.
<br>
بیت (۰۵۰۲)
<br>
adaş tuttı ay toldı edgü kişi
<br>
آداش توتتې آی تۏلدې ائدگۆ کیشی
<br>
küsemiş atı erdi edgü işi
<br>
کۆسه‌میش آتې ایردی ائدگۆ ایشی
<br>
beyt 0503.
<br>
بیت (۰۵۰۳)
<br>
añar açtı ay toldı köñli sözi
<br>
آڭار آچتې آی تۏلدې کؤڭلی سؤزی
<br>
ne ermiş tileki kim ermiş özi
<br>
نه ایرمیش تیلکی کیم ایرمیش اؤزی
<br>
beyt 0504.
<br>
بیت (۰۵۰۴)
<br>
yérindin bu élke nelük kelmişin
<br>
ییریندین بو ایلکه نه‌لۆک کلمیشین
<br>
ayu bérdi barça özi bilmişin
<br>
آیو بیردی بارچا اؤزی بیلمیشین
<br>
beyt 0505.
<br>
بیت (۰۵۰۵)
<br>
iligke yakın hâs hâcib erdi bir
<br>
ایلیگکه یاقېن خاص حاجب ایردی بیر
<br>
atı ersig ilig bile sözke sır
<br>
آتې ارسیگ ایلیگ بیله سؤزکه سېر
<br>
beyt 0506.
<br>
بیت (۰۵۰۶)
<br>
küsemiş añar bardı bir kün turup
<br>
کۆسه‌میش آڭار باردې بیر کۆن توروپ
<br>
sözin sözledi sözke ul tüp urup
<br>
سؤزین سؤزله‌دی سؤزکه اول تۆپ اوروپ
<br>
beyt 0507.
<br>
بیت (۰۵۰۷)
<br>
ayıttı bu hâcib sözin yetrürek
<br>
آیېتتې بو حاجب سؤزین یئترۆرک
<br>
tileki ne ermiş takı bütrürek
<br>
تیلکی نه ایرمیش تاقې بۆترۆرک
<br>
beyt 0508.
<br>
بیت (۰۵۰۸)
<br>
küsemiş ayu bérdi barça sözin
<br>
کۆسه‌میش آیو بیردی بارچا سؤزین
<br>
ne erdi tileki kim ermiş özin
<br>
نه ایردی تیلکی کیم ایرمیش اؤزین
<br>
hâcib cevâbı küsemişke
<br>
حاجب جوابې کۆسه‌میشکه
<br>
beyt 0509.
<br>
بیت (۰۵۰۹)
<br>
hâcib aydı aşnu maña kelsüni
<br>
حاجب آیدې آشنو ماڭا کلسۆنی
<br>
köreyin anı men méni körsüni
<br>
کؤره‌یین آنې من مینی کؤرسۆنی
<br>
beyt 0510.
<br>
بیت (۰۵۱۰)
<br>
yana ukturayın iligke bu söz
<br>
یانا اوقتورایېن ایلیگکه بو سؤز
<br>
kayu kün körüñü kaçan kelgü öz
<br>
قایو کۆن کؤرۆڭۆ قاچان کلگۆ اؤز
<br>
küsemiş sözi ay toldıka
<br>
کۆسه‌میش سؤزی آی تۏلدېقا
<br>
beyt 0511.
<br>
بیت (۰۵۱۱)
<br>
küsemiş turup çıktı andın yana
<br>
کۆسه‌میش توروپ چېقتې آندېن یانا
<br>
kelip aydı ay toldı tuğdı küne
<br>
کلیپ آیدې آی تۏلدې توغدې کۆنه
<br>
beyt 0512.
<br>
بیت (۰۵۱۲)
<br>
yorı bar biliş emdi hâcib bile
<br>
یۏرې بار بیلیش ایمدی حاجب بیله
<br>
tilekiñ negü erse andın tile
<br>
تیلکیڭ نه‌گۆ ایرسه آندېن تیله
<br>
beyt 0513.
<br>
بیت (۰۵۱۳)
<br>
séni körsü bilsü eşitsü sözüñ
<br>
سینی کؤرسۆ بیلسۆ ائشیتسۆ سؤزۆڭ
<br>
tilekiñ ne erse tilin ay özüñ
<br>
تیلکیڭ نه ایرسه تیلین آی اؤزۆڭ
<br>
beyt 0514.
<br>
بیت (۰۵۱۴)
<br>
añar sözledim men sözüñni neçe
<br>
آڭار سؤزله‌دیم من سؤزۆڭنی نئچه
<br>
takı ménde yégrek sen ayğıl aça
<br>
تاقې مینده ییگرک سن آیغېل آچا
<br>
beyt 0515.
<br>
بیت (۰۵۱۵)
<br>
idi yakşı aymış tili köñli tüz
<br>
ایدی یاقشې آیمېش تیلی کؤڭلی تۆز
<br>
körü barsa yetrü köni ök bu söz
<br>
کؤرۆ بارسا یئترۆ کؤنی اؤک بو سؤز
<br>
beyt 0516.
<br>
بیت (۰۵۱۶)
<br>
kişi sözler ök kör kişiniñ sözi
<br>
کیشی سؤزلر اؤک کؤر کیشینیڭ سؤزی
<br>
kişide bağırsak öz işke özi
<br>
کیشیده باغېرساق اؤز ایشکه اؤزی
<br>
beyt 0517.
<br>
بیت (۰۵۱۷)
<br>
neçe ked kişi bolsa özke yakın
<br>
نئچه کد کیشی بۏلسا اؤزکه یاقېن
<br>
özinde bağırsak bolurmu sakın
<br>
اؤزینده باغېرساق بۏلورمو ساقېن
<br>
beyt 0518.
<br>
بیت (۰۵۱۸)
<br>
bağırsak tilese özüñke özüñ
<br>
باغېرساق تیله‌سه اؤزۆڭکه اؤزۆڭ
<br>
özüñde bağırsak yok ol kes sözüñ
<br>
اؤزۆڭده باغېرساق یۏق اۏل کس سؤزۆڭ
<br>
beyt 0519.
<br>
بیت (۰۵۱۹)
<br>
tonın kedti ay toldı turdı örü
<br>
تۏنېن کئدتی آی تۏلدې توردې اؤرۆ
<br>
küsemiş bile çıktı bardı naru
<br>
کۆسه‌میش بیله چېقتې باردې نارو
<br>
beyt 0520.
<br>
بیت (۰۵۲۰)
<br>
kapuğka tegip tüşti kirdi yorıp
<br>
قاپوغقا تگیپ تۆشتی کیردی یۏرېپ
<br>
körü aldı hâcib kişisi kelip
<br>
کؤرۆ آلدې حاجب کیشیسی کلیپ
<br>
beyt 0521.
<br>
بیت (۰۵۲۱)
<br>
küsemış kirip tuştı yandru çıkıp
<br>
کۆسه‌میش کیریپ توشتې یاندرو چېقېپ
<br>
alıp kirdi hâcib taparu okıp
<br>
آلېپ کیردی حاجب تاپارو اۏقېپ
<br>
beyt 0522.
<br>
بیت (۰۵۲۲)
<br>
körü aldı hâcib orun bérdi tör
<br>
کؤرۆ آلدې حاجب اۏرون بیردی تؤر
<br>
isig sözledi söz tilin yakşı kör
<br>
ایسیگ سؤزله‌دی سؤز تیلین یاقشې کؤر
<br>
hâcib su’âli ay toldıka
<br>
حاجب سؤالی آی تۏلدېقا
<br>
beyt 0523.
<br>
بیت (۰۵۲۳)
<br>
ayıttı hâcib emdi köñlüñ neteg
<br>
آیېتتې حاجب ایمدی کؤڭلۆڭ نه‌تگ
<br>
kelip kayda tüştüñ ne ornuñ neteg
<br>
کلیپ قایدا تۆشتۆڭ نه اۏرنوڭ نه‌تگ
<br>
beyt 0524.
<br>
بیت (۰۵۲۴)
<br>
bilişiñ ne barmu adaş ya kadaş
<br>
بیلیشیڭ نه بارمو آداش یا قاداش
<br>
körügli ne barmu yégü içgü aş
<br>
کؤرۆگلی نه بارمو ییگۆ ایچگۆ آش
<br>
beyt 0525.
<br>
بیت (۰۵۲۵)
<br>
yana ma ayıttı tilekiñ ne ol
<br>
یانا ما آیېتتې تیلکیڭ نه اۏل
<br>
negü iş kılur sen kerekiñ ne ol
<br>
نه‌گۆ ایش قېلور سن کیرکیڭ نه اۏل
<br>
ay toldı cevâbı hâcibka
<br>
آی تۏلدې جوابې حاجبقا
<br>
beyt 0526.
<br>
بیت (۰۵۲۶)
<br>
bu ay toldı aydı ay hâcib kutı
<br>
بو آی تۏلدې آیدې آی حاجب قوتې
<br>
eşittim bu kün toğdı ilig atı
<br>
ائشیتتیم بو کۆن تۏغدې ایلیگ آتې
<br>
beyt 0527.
<br>
بیت (۰۵۲۷)
<br>
eşittim yıraktın anıñ çawını
<br>
ائشیتتیم یېراقتېن آنېڭ چاوېنې
<br>
biligin ukuşın silig sawını
<br>
بیلیگین اوقوشېن سیلیگ ساوېنې
<br>
beyt 0528.
<br>
بیت (۰۵۲۸)
<br>
özüm ârzûladı anıñ tapğıña
<br>
اؤزۆم آرزولادې آنېڭ تاپغېڭا
<br>
tapınğalı keldim anıñ kapğıña
<br>
تاپېنغالې کلدیم آنېڭ قاپغېڭا
<br>
beyt 0529.
<br>
بیت (۰۵۲۹)
<br>
tilek bu iligke tapınsa özüm
<br>
تیلک بو ایلیگکه تاپېنسا اؤزۆم
<br>
yarağ körse hâcib ötünse sözüm
<br>
یاراغ کؤرسه حاجب اؤتۆنسه سؤزۆم
<br>
beyt 0530.
<br>
بیت (۰۵۳۰)
<br>
körüp sewdi hâcib bu ay toldını
<br>
کؤرۆپ سئودی حاجب بو آی تۏلدېنې
<br>
tilinde yorıttı kamuğ ögdini
<br>
تیلینده یۏرېتتې قاموغ اؤگدینی
<br>
beyt 0531.
<br>
بیت (۰۵۳۱)
<br>
yüzi körki kılkı kılınçı özi
<br>
یۆزی کؤرکی قېلقې قېلېنچې اؤزی
<br>
kamuğ yakşı kördi tili uz sözi
<br>
قاموغ یاقشې کؤردی تیلی اوز سؤزی
<br>
beyt 0532.
<br>
بیت (۰۵۳۲)
<br>
idi sewdi köñlün anı tapladı
<br>
ایدی سئودی کؤڭلۆن آنې تاپلادې
<br>
ilig tapğıña bu yarağay tédi
<br>
ایلیگ تاپغېڭا بو یاراغای تیدی
<br>
beyt 0533.
<br>
بیت (۰۵۳۳)
<br>
negü tér eşitgil sewitmiş kişi
<br>
نه‌گۆ تیر ائشیتگیل سئویتمیش کیشی
<br>
sewitse kişi kör mün erdem başı
<br>
سئویتسه کیشی کؤر مۆن اردم باشې
<br>
beyt 0534.
<br>
بیت (۰۵۳۴)
<br>
kimi sewse ‘aybı kör erdem bolur
<br>
کیمی سئوسه عیبی کؤر اردم بۏلور
<br>
kimi sewmese erdem öktem bolur
<br>
کیمی سئومه‌سه اردم اؤکتم بۏلور
<br>
beyt 0535.
<br>
بیت (۰۵۳۵)
<br>
bu sözke tanukı munu keldi söz
<br>
بو سؤزکه تانوقې مونو کلدی سؤز
<br>
okığıl munı sen ayâ edgü öz
<br>
اۏقېغېل مونې سن آیا ائدگۆ اؤز
<br>
beyt 0536.
<br>
بیت (۰۵۳۶)
<br>
köñül kimni sewse mün erdem bolur
<br>
کؤڭۆل کیمنی سئوسه مۆن اردم بۏلور
<br>
kamuğ tetrüsi oñ kokuzı tolur
<br>
قاموغ تئترۆسی اۏڭ قۏقوزې تۏلور
<br>
beyt 0537.
<br>
بیت (۰۵۳۷)
<br>
köñül kimni sewse kamuğı sewüg
<br>
کؤڭۆل کیمنی سئوسه قاموغې سئوۆگ
<br>
körür közke ursa körünmez bolur
<br>
کؤرۆر کؤزکه اورسا کؤرۆنمز بۏلور
<br>
hâcib cevâbı ay toldıka
<br>
حاجب جوابې آی تۏلدېقا
<br>
beyt 0538.
<br>
بیت (۰۵۳۸)
<br>
yanut bérdi hâcib kör ay toldıka
<br>
یانوت بیردی حاجب کؤر آی تۏلدېقا
<br>
ayur emdi iwme maña tur baka
<br>
آیور ایمدی ایومه ماڭا تور باقا
<br>
beyt 0539.
<br>
بیت (۰۵۳۹)
<br>
men aşnu ayayın iligke sözüñ
<br>
من آشنو آیایېن ایلیگکه سؤزۆڭ
<br>
ne ermiş tilekiñ kim ermiş özüñ
<br>
نه ایرمیش تیلکیڭ کیم ایرمیش اؤزۆڭ
<br>
beyt 0540.
<br>
بیت (۰۵۴۰)
<br>
séni bilsü ötrü yüzüñ körsüni
<br>
سینی بیلسۆ اؤترۆ یۆزۆڭ کؤرسۆنی
<br>
uçuz tutmasunı ağır tutsunı
<br>
اوچوز توتماسونې آغېر توتسونې
<br>
beyt 0541.
<br>
بیت (۰۵۴۱)
<br>
saña men kerekiñ baka turğa-men
<br>
ساڭا من کیرکیڭ باقا تورغا من
<br>
kamuğ işleriñni sewe kılğa-men
<br>
قاموغ ایشلریڭنی سئوه قېلغا من
<br>
beyt 0542.
<br>
بیت (۰۵۴۲)
<br>
üküş edgü sözler tilin sözledi
<br>
اۆکۆش ائدگۆ سؤزلر تیلین سؤزله‌دی
<br>
işiñ itge-men tép katığ kur badı
<br>
ایشیڭ ایتگه من تیپ قاتېغ قور بادې
<br>
beyt 0543.
<br>
بیت (۰۵۴۳)
<br>
bu yañlığ bolur bu kişi edgüsi
<br>
بو یاڭلېغ بۏلور بو کیشی ائدگۆسی
<br>
kişi edgüsi ol bodun yüdgüsi
<br>
کیشی ائدگۆسی اۏل بۏدون یۆدگۆسی
<br>
beyt 0544.
<br>
بیت (۰۵۴۴)
<br>
negü tér eşitgil bodun başlar er
<br>
نه‌گۆ تیر ائشیتگیل بۏدون باشلار ار
<br>
kamuğ işni yetrü körüp işler er
<br>
قاموغ ایشنی یئترۆ کؤرۆپ ایشلر ار
<br>
beyt 0545.
<br>
بیت (۰۵۴۵)
<br>
kimiñ devleti baş kötürse örü
<br>
کیمیڭ دَولتی باش کؤتۆرسه اؤرۆ
<br>
kamuğ edgü kılğu bodunka törü
<br>
قاموغ ائدگۆ قېلغو بۏدونقا تؤرۆ
<br>
beyt 0546.
<br>
بیت (۰۵۴۶)
<br>
kimiñ elgi bolsa bodunka uzun
<br>
کیمیڭ ائلگی بۏلسا بۏدونقا اوزون
<br>
silig bolğu kılkı kılınçı tüzün
<br>
سیلیگ بۏلغو قېلقې قېلېنچې تۆزۆن
<br>
beyt 0547.
<br>
بیت (۰۵۴۷)
<br>
yorık bolsa kimiñ bodunka sözi
<br>
یۏرېق بۏلسا کیمیڭ بۏدونقا سؤزی
<br>
süçig tutğu til söz me kodkı özi
<br>
سۆچیگ توتغو تیل سؤز مه قۏدقې اؤزی
<br>
beyt 0548.
<br>
بیت (۰۵۴۸)
<br>
yayığ ol bu devlet éter hem buzar
<br>
یایېغ اۏل بو دَولت ایتر هم بوزار
<br>
ne irsel-turur terk irikse tezer
<br>
نه ایرسل تورور ترک ایریکسه تئزئر
<br>
beyt 0549.
<br>
بیت (۰۵۴۹)
<br>
bu kutka ınanma usa edgü kıl
<br>
بو قوتقا اېنانما اوسا ائدگۆ قېل
<br>
bu kün munda erse yarın anda bil
<br>
بو کۆن موندا ایرسه یارېن آندا بیل
<br>
beyt 0550.
<br>
بیت (۰۵۵۰)
<br>
bu kutka küwenme ay kut bulğuçı
<br>
بو قوتقا کۆونمه آی قوت بولغوچې
<br>
keligli-turur kut yana barğuçı
<br>
کلیگلی تورور قوت یانا بارغوچې
<br>
beyt 0551.
<br>
بیت (۰۵۵۱)
<br>
ay devlet idisi bu devlet bile
<br>
آی دَولت ایدیسی بو دَولت بیله
<br>
turayın tése tur sen edgü tile
<br>
تورایېن تیسه تور سن ائدگۆ تیله
<br>
beyt 0552.
<br>
بیت (۰۵۵۲)
<br>
saña tegse beglik uluğluk ok a
<br>
ساڭا تگسه بگلیک اولوغلوق اۏق آ
<br>
kiçiglik anuk tut özüñ bolğuka
<br>
کیچیگلیک آنوق توت اؤزۆڭ بۏلغوقا
<br>
beyt 0553.
<br>
بیت (۰۵۵۳)
<br>
yana aydı hâcib sen emdi yorı
<br>
یانا آیدې حاجب سن ایمدی یۏرې
<br>
sewinçin tirilgil badıñ kut kurı
<br>
سئوینچین تیریلگیل بادېڭ قوت قورې
<br>
beyt 0554.
<br>
بیت (۰۵۵۴)
<br>
sen az iwme işler üdiñe tutuğ
<br>
سن آز ایومه ایشلر اۆدیڭه توتوغ
<br>
üdi kelse açlur bu beklig kapuğ
<br>
اۆدی کلسه آچلور بو بکلیگ قاپوغ
<br>
beyt 0555.
<br>
بیت (۰۵۵۵)
<br>
yéme yakşı aymış biliglig sözi
<br>
ییمه یاقشې آیمېش بیلیگلیگ سؤزی
<br>
biliglig sözi körse barçın tözi
<br>
بیلیگلیگ سؤزی کؤرسه بارچېن تؤزی
<br>
beyt 0556.
<br>
بیت (۰۵۵۶)
<br>
kayu işke iwse uzar kéç kalur
<br>
قایو ایشکه ایوسه اوزار کیچ قالور
<br>
iwe kılmış işler ökünçlüg bolur
<br>
ایوه قېلمېش ایشلر اؤکۆنچلۆگ بۏلور
<br>
beyt 0557.
<br>
بیت (۰۵۵۷)
<br>
üdiñe küdezgü işig iwmegü
<br>
اۆدیڭه کۆدزگۆ ایشیگ ایومه‌گۆ
<br>
kamuğ iş üdinde bolur ay bügü
<br>
قاموغ ایش اۆدینده بۏلور آی بۆگۆ
<br>
ay toldı cevâbı hâcibka
<br>
آی تۏلدې جوابې حاجبقا
<br>
beyt 0558.
<br>
بیت (۰۵۵۸)
<br>
eşitti bu ay toldı barça sözüg
<br>
ائشیتتی بو آی تۏلدې بارچا سؤزۆگ
<br>
ayur serneyin men tutayın özüñ
<br>
آیور سرنه‌یین من توتایېن اؤزۆڭ
<br>
beyt 0559.
<br>
بیت (۰۵۵۹)
<br>
méni kördi hâcib sözüm tıñladı
<br>
مینی کؤردی حاجب سؤزۆم تېڭلادې
<br>
yarağı körü tursu vaktı üdi
<br>
یاراغې کؤرۆ تورسو وقتې اۆدی
<br>
beyt 0560.
<br>
بیت (۰۵۶۰)
<br>
kayu üdte hâcib tilese méni
<br>
قایو اۆدته حاجب تیله‌سه مینی
<br>
ol üdte keleyin tédi söz küni
<br>
اۏل اۆدته کله‌یین تیدی سؤز کۆنی
<br>
beyt 0561.
<br>
بیت (۰۵۶۱)
<br>
turup çıktı ay toldı andın yana
<br>
توروپ چېقتې آی تۏلدې آندېن یانا
<br>
ewiñe kelip kirdi yazdı ton a
<br>
ائویڭه کلیپ کیردی یازدې تۏن آ
<br>
beyt 0562.
<br>
بیت (۰۵۶۲)
<br>
hâcib kördi ay toldı kılkı yañı
<br>
حاجب کؤردی آی تۏلدې قېلقې یاڭې
<br>
erende adınsığ kişide öñi
<br>
ارنده آدېنسېغ کیشیده اؤڭی
<br>
beyt 0563.
<br>
بیت (۰۵۶۳)
<br>
ayur körmişim yok bu yañlığ kişi
<br>
آیور کؤرمیشیم یۏق بو یاڭلېغ کیشی
<br>
biliglig ukuşluğ bodunda başı
<br>
بیلیگلیگ اوقوشلوغ بۏدوندا باشې
<br>
beyt 0564.
<br>
بیت (۰۵۶۴)
<br>
bu mundağ kişiler bolur idi kız
<br>
بو مونداغ کیشیلر بۏلور ایدی قېز
<br>
bu kız kızlıkı kıldı kız atı kız
<br>
بو قېز قېزلېقې قېلدې قېز آتې قېز
<br>
beyt 0565.
<br>
بیت (۰۵۶۵)
<br>
kayu neñ kız erse uş ol neñ küsüş
<br>
قایو نڭ قېز ایرسه اوش اۏل نڭ کۆسۆش
<br>
küsüş neñ tilep bulmaz emger üküş
<br>
کۆسۆش نڭ تیلپ بولماز امگر اۆکۆش
<br>
beyt 0566.
<br>
بیت (۰۵۶۶)
<br>
bu mundağ kişiler iligke kerek
<br>
بو مونداغ کیشیلر ایلیگکه کیرک
<br>
iligke kerek neñ kör ilke kerek
<br>
ایلیگکه کیرک نڭ کؤر ایلکه کیرک
<br>
beyt 0567.
<br>
بیت (۰۵۶۷)
<br>
kamuğka tusulur kör erdemlig er
<br>
قاموغقا توسولور کؤر اردملیگ ار
<br>
bu erdem bile er tilek ârzû yér
<br>
بو اردم بیله ار تیلک آرزو ییر
<br>
beyt 0568.
<br>
بیت (۰۵۶۸)
<br>
üdi boldı hâcib iligke sözin
<br>
اۆدی بۏلدې حاجب ایلیگکه سؤزین
<br>
aça aydı ay toldı kılkı tözün
<br>
آچا آیدې آی تۏلدې قېلقې تؤزۆن
<br>
beyt 0569.
<br>
بیت (۰۵۶۹)
<br>
ayu bérdi kılkın kılınçı yañın
<br>
آیو بیردی قېلقېن قېلېنچې یاڭېن
<br>
sayu bérdi bilgin ukuşı teñin
<br>
سایو بیردی بیلگین اوقوشې تڭین
<br>
ilig cevâbı hâcibka
<br>
ایلیگ جوابې حاجبقا
<br>
beyt 0570.
<br>
بیت (۰۵۷۰)
<br>
eşitti ilig aydı keldür kanı
<br>
ائشیتتی ایلیگ آیدې کلدۆر قانې
<br>
kayuda-turur bir köreyin anı
<br>
قایودا تورور بیر کؤره‌یین آنې
<br>
beyt 0571.
<br>
بیت (۰۵۷۱)
<br>
tiler erdim emdi bu yañlığ kişig
<br>
تیلر ایردیم ایمدی بو یاڭلېغ کیشیگ
<br>
udu barsa kılsa bu beglik işig
<br>
اودو بارسا قېلسا بو بگلیک ایشیگ
<br>
beyt 0572.
<br>
بیت (۰۵۷۲)
<br>
tilek barça buldum bu ol bir sözüm
<br>
تیلک بارچا بولدوم بو اۏل بیر سؤزۆم
<br>
bu yañlığ kişike muñadur özüm
<br>
بو یاڭلېغ کیشیکه موڭادور اؤزۆم
<br>
beyt 0573.
<br>
بیت (۰۵۷۳)
<br>
yorı bar okığıl anı sen maña
<br>
یۏرې بار اۏقېغېل آنې سن ماڭا
<br>
tapuğka köründür ay ersig toña
<br>
تاپوغقا کؤرۆندۆر آی ارسیگ تۏڭا
<br>
beyt 0574.
<br>
بیت (۰۵۷۴)
<br>
turup çıktı hâcib kapuğka tegip
<br>
توروپ چېقتې حاجب قاپوغقا تگیپ
<br>
bir oğlan yügürtti tilin söz ıdıp
<br>
بیر اۏغلان یۆگۆرتتی تیلین سؤز اېدېپ
<br>
beyt 0575.
<br>
بیت (۰۵۷۵)
<br>
bu oğlan yügürdi tegürdi sözi
<br>
بو اۏغلان یۆگۆردی تگۆردی سؤزی
<br>
tonın kedti turdı sewinçin özi
<br>
تۏنېن کئدتی توردې سئوینچین اؤزی
<br>
beyt 0576.
<br>
بیت (۰۵۷۶)
<br>
atın mindi keldi kapuğka tüşüp
<br>
آتېن میندی کلدی قاپوغقا تۆشۆپ
<br>
yorıp utru hâcib okıdı tuşup
<br>
یۏرېپ اوترو حاجب اۏقېدې توشوپ
<br>
beyt 0577.
<br>
بیت (۰۵۷۷)
<br>
ağırladı hâcib orun bérdi tör
<br>
آغېرلادې حاجب اۏرون بیردی تؤر
<br>
edeb birle ay toldı oldurdı kör
<br>
ادب بیرله آی تۏلدې اۏلدوردې کؤر
<br>
beyt 0578.
<br>
بیت (۰۵۷۸)
<br>
hâcib kirdi ilig tapa yüz urup
<br>
حاجب کیردی ایلیگ تاپا یۆز اوروپ
<br>
iligke ötündi adakın turup
<br>
ایلیگکه اؤتۆندی آداقېن توروپ
<br>
ilig cevâbı hâcibka
<br>
ایلیگ جوابې حاجبقا
<br>
beyt 0579.
<br>
بیت (۰۵۷۹)
<br>
ilig aydı ünde maña kirsüni
<br>
ایلیگ آیدې اۆنده ماڭا کیرسۆنی
<br>
köreyin anı men méni körsüni
<br>
کؤره‌یین آنې من مینی کؤرسۆنی
<br>
beyt 0580.
<br>
بیت (۰۵۸۰)
<br>
hâcib çıktı aydı ay ay toldı tur
<br>
حاجب چېقتې آیدې آی آی تۏلدې تور
<br>
tapuğka körüngil kutuñ badı kur
<br>
تاپوغقا کؤرۆنگیل قوتوڭ بادې قور
<br>
14
<br>
۱۴
<br>
ay toldı kün toğdı ilig tapuğıña körünmişin ayur
<br>
آی تۏلدې کۆن تۏغدې ایلیگ تاپوغېڭا کؤرۆنمیشین آیور
<br>
beyt 0581.
<br>
بیت (۰۵۸۱)
<br>
bu ay toldı kirdi köründi söküp
<br>
بو آی تۏلدې کیردی کؤرۆندی سؤکۆپ
<br>
açıldı ilig köñli ol yüz körüp
<br>
آچېلدې ایلیگ کؤڭلی اۏل یۆز کؤرۆپ
<br>
beyt 0582.
<br>
بیت (۰۵۸۲)
<br>
yükündi iligke kör açtı sözin
<br>
یۆکۆندی ایلیگکه کؤر آچتې سؤزین
<br>
süçitti sözi hem sewitti özin
<br>
سۆچیتتی سؤزی هم سئویتتی اؤزین
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0583.
<br>
بیت (۰۵۸۳)
<br>
ilig aydı kim sen negü ol atıñ
<br>
ایلیگ آیدې کیم سن نه‌گۆ اۏل آتېڭ
<br>
kayudın kelir sen negü ol yatıñ
<br>
قایودېن کلیر سن نه‌گۆ اۏل یاتېڭ
<br>
beyt 0584.
<br>
بیت (۰۵۸۴)
<br>
amulluk bile açtı ay toldı til
<br>
آموللوق بیله آچتې آی تۏلدې تیل
<br>
siliglik bile öz sözin aydı bil
<br>
سیلیگلیک بیله اؤز سؤزین آیدې بیل
<br>
beyt 0585.
<br>
بیت (۰۵۸۵)
<br>
amulluk siliglik ukuş kılkı ol
<br>
آموللوق سیلیگلیک اوقوش قېلقې اۏل
<br>
ukuşsuz kişiler kamuğ yılkı ol
<br>
اوقوشسوز کیشیلر قاموغ یېلقې اۏل
<br>
beyt 0586.
<br>
بیت (۰۵۸۶)
<br>
muñar meñzetü aydı şâ‘ir bu beyt
<br>
موڭار مڭزتۆ آیدې شاعر بو بیت
<br>
işiñ tüşse iwme sabır birle ayt
<br>
ایشیڭ تۆشسه ایومه صابر بیرله آیت
<br>
beyt 0587.
<br>
بیت (۰۵۸۷)
<br>
iwe kirme işke sabır kıl serin
<br>
ایوه کیرمه ایشکه صابر قېل سرین
<br>
iwe kılmış işler ökünçi yarın
<br>
ایوه قېلمېش ایشلر اؤکۆنچی یارېن
<br>
beyt 0588.
<br>
بیت (۰۵۸۸)
<br>
kamuğ işte iwme serin öz tutun
<br>
قاموغ ایشته ایومه سرین اؤز توتون
<br>
serinse bulur kul bu beglik kurın
<br>
سرینسه بولور قول بو بگلیک قورېن
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0589.
<br>
بیت (۰۵۸۹)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
tapuğ birle hôş boldı kulluk atı
<br>
تاپوغ بیرله خوش بۏلدې قوللوق آتې
<br>
beyt 0590.
<br>
بیت (۰۵۹۰)
<br>
atım kul tapuğçı kör ornum kapuğ
<br>
آتېم قول تاپوغچې کؤر اۏرنوم قاپوغ
<br>
kılınçım könilik me kılkım tapuğ
<br>
قېلېنچېم کؤنیلیک مه قېلقېم تاپوغ
<br>
beyt 0591.
<br>
بیت (۰۵۹۱)
<br>
saña keldim oğrap uzun yol yorıp
<br>
ساڭا کلدیم اۏغراپ اوزون یۏل یۏرېپ
<br>
tilekke bu kün tegdim ârzûm kanıp
<br>
تیلککه بو کۆن تیگدیم آرزوم قانېپ
<br>
beyt 0592.
<br>
بیت (۰۵۹۲)
<br>
tilekim bu ol sen méni yérmedin
<br>
تیلکیم بو اۏل سن مینی ییرمه‌دین
<br>
tapuğka yakın tut maña érmedin
<br>
تاپوغقا یاقېن توت ماڭا ایرمه‌دین
<br>
beyt 0593.
<br>
بیت (۰۵۹۳)
<br>
eşitti bu söz kör sewindi ilig
<br>
ائشیتتی بو سؤز کؤر سئویندی ایلیگ
<br>
tilek teg bululdı sınadı erig
<br>
تیلک تگ بولولدې سېنادې اریگ
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0594.
<br>
بیت (۰۵۹۴)
<br>
ilig aydı ay toldı kördüm séni
<br>
ایلیگ آیدې آی تۏلدې کؤردۆم سینی
<br>
sewitti bu körküñ bu kılkıñ méni
<br>
سئویتتی بو کؤرکۆڭ بو قېلقېڭ مینی
<br>
beyt 0595.
<br>
بیت (۰۵۹۵)
<br>
tapın öz oğurluğ bağırsaklıkın
<br>
تاپېن اؤز اۏغورلوغ باغېرساقلېقېن
<br>
tapuğda esüngil maña bol yakın
<br>
تاپوغدا اسۆنگیل ماڭا بۏل یاقېن
<br>
beyt 0596.
<br>
بیت (۰۵۹۶)
<br>
meniñdin açığ bolsu séndin tapuğ
<br>
منیڭدین آچېغ بۏلسو سیندین تاپوغ
<br>
tapuğ bolsa ötrü açar kut kapuğ
<br>
تاپوغ بۏلسا اؤترۆ آچار قوت قاپوغ
<br>
beyt 0597.
<br>
بیت (۰۵۹۷)
<br>
bu künde naru sen kıyılma tapın
<br>
بو کۆنده نارو سن قېیېلما تاپېن
<br>
tapınsa öter beg tapuğçı hakın
<br>
تاپېنسا اؤتر بگ تاپوغچې حقین
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0598.
<br>
بیت (۰۵۹۸)
<br>
yér öpti kör ay toldı aydı ilig
<br>
ییر اؤپتی کؤر آی تۏلدې آیدې ایلیگ
<br>
yarutsa közin bérdi devlet elig
<br>
یاروتسا کؤزین بیردی دَولت ائلیگ
<br>
beyt 0599.
<br>
بیت (۰۵۹۹)
<br>
tapınmak üçün keldim ewdin turup
<br>
تاپېنماق اۆچۆن کلدیم ائودین توروپ
<br>
uzun yol yorıdım saña yüz urup
<br>
اوزون یۏل یۏرېدېم ساڭا یۆز اوروپ
<br>
beyt 0600.
<br>
بیت (۰۶۰۰)
<br>
bayat bérsü küç bu tapuğ kılğuka
<br>
بایات بیرسۆ کۆچ بو تاپوغ قېلغوقا
<br>
küdezsü sañar öz tapuğ yazğuka
<br>
کۆدزسۆ ساڭار اؤز تاپوغ یازغوقا
<br>
beyt 0601.
<br>
بیت (۰۶۰۱)
<br>
turup çıktı sewnü kapuğka küle
<br>
توروپ چېقتې سئونۆ قاپوغقا کۆله
<br>
ögi köñli açlıp yarudı yula
<br>
اؤگی کؤڭلی آچلېپ یارودې یولا
<br>
beyt 0602.
<br>
بیت (۰۶۰۲)
<br>
negü tér eşit bu kutun kopmış er
<br>
نه‌گۆ تیر ائشیت بو قوتون قۏپمېش ار
<br>
kutı birle ârzû tilek bulmış er
<br>
قوتې بیرله آرزو تیلک بولمېش ار
<br>
beyt 0603.
<br>
بیت (۰۶۰۳)
<br>
küle baksa begler kişike közün
<br>
کۆله باقسا بگلر کیشیکه کؤزۆن
<br>
ögi köñli tirlür küwenür özün
<br>
اؤگی کؤڭلی تیرلۆر کۆوه‌نۆر اؤزۆن
<br>
beyt 0604.
<br>
بیت (۰۶۰۴)
<br>
yaruk tutsa begler kişike yüzi
<br>
یاروق توتسا بگلر کیشیکه یۆزی
<br>
yarur er közi hem yarayur sözi
<br>
یارور ار کؤزی هم یارایور سؤزی
<br>
beyt 0605.
<br>
بیت (۰۶۰۵)
<br>
kimi tutsa begler öziñe yakın
<br>
کیمی توتسا بگلر اؤزیڭه یاقېن
<br>
kamuğ neñ yakınlık kılur kör bakın
<br>
قاموغ نڭ یاقېنلېق قېلور کؤر باقېن
<br>
beyt 0606.
<br>
بیت (۰۶۰۶)
<br>
kut ol beg yakın bolsa kutka kişi
<br>
قوت اۏل بگ یاقېن بۏلسا قوتقا کیشی
<br>
tilekin bulur barça étlür işi
<br>
تیلکین بولور بارچا ایتلۆر ایشی
<br>
beyt 0607.
<br>
بیت (۰۶۰۷)
<br>
tapındı bu ay toldı anda naru
<br>
تاپېندې بو آی تۏلدې آندا نارو
<br>
tapuğda kıyılmadı erte turu
<br>
تاپوغدا قېیېلمادې ارته تورو
<br>
beyt 0608.
<br>
بیت (۰۶۰۸)
<br>
künün turdı turğak tünün yatğakın
<br>
کۆنۆن توردې تورغاق تۆنۆن یاتغاقېن
<br>
tapındı kıyıksız bağırsaklıkın
<br>
تاپېندې قېیېقسېز باغېرساقلېقېن
<br>
beyt 0609.
<br>
بیت (۰۶۰۹)
<br>
iligke kirü hem çıka törçidi
<br>
ایلیگکه کیرۆ هم چېقا تؤرچیدی
<br>
ilig edgü közün baka törçidi
<br>
ایلیگ ائدگۆ کؤزۆن باقا تؤرچیدی
<br>
beyt 0610.
<br>
بیت (۰۶۱۰)
<br>
tapuğ arturu bardı künde yañı
<br>
تاپوغ آرتورو باردې کۆنده یاڭې
<br>
ağırladı ilig küniñe öñi
<br>
آغېرلادې ایلیگ کۆنیڭه اؤڭی
<br>
beyt 0611.
<br>
بیت (۰۶۱۱)
<br>
tapuğ birle begler ağırlar kuluğ
<br>
تاپوغ بیرله بگلر آغېرلار قولوغ
<br>
tapuğ siñse boldı kiçig öz uluğ
<br>
تاپوغ سیڭسه بۏلدې کیچیگ اؤز اولوغ
<br>
beyt 0612.
<br>
بیت (۰۶۱۲)
<br>
tapuğ kıl tapuğ birle kul beg bolur
<br>
تاپوغ قېل تاپوغ بیرله قول بگ بۏلور
<br>
tapuğ siñmeginçe tilek kim bulur
<br>
تاپوغ سیڭمه‌گینچه تیلک کیم بولور
<br>
beyt 0613.
<br>
بیت (۰۶۱۳)
<br>
eşit emdi bilge sözi ne téyür
<br>
ائشیت ایمدی بیلگه سؤزی نه تییۆر
<br>
sözin yañzatur sözke yinçge ayur
<br>
سؤزین یاڭزاتور سؤزکه یینچگه آیور
<br>
beyt 0614.
<br>
بیت (۰۶۱۴)
<br>
tegimsiz tapuğ birle törke tegir
<br>
تیگیمسیز تاپوغ بیرله تؤرکه تگیر
<br>
yarağsız yaransa kör élke tegir
<br>
یاراغسېز یارانسا کؤر ایلکه تگیر
<br>
beyt 0615.
<br>
بیت (۰۶۱۵)
<br>
tapınğu kıyıksız tapuğ kılğuçı
<br>
تاپېنغو قېیېقسېز تاپوغ قېلغوچې
<br>
tapuğ siñse ötrü tilekke tegir
<br>
تاپوغ سیڭسه اؤترۆ تیلککه تگیر
<br>
beyt 0616.
<br>
بیت (۰۶۱۶)
<br>
bu ay toldı künde yetürdi tapuğ
<br>
بو آی تۏلدې کۆنده یئتۆردی تاپوغ
<br>
ilig me açığ birle açtı kapuğ
<br>
ایلیگ مه آچېغ بیرله آچتې قاپوغ
<br>
beyt 0617.
<br>
بیت (۰۶۱۷)
<br>
küniñe örü bardı içrek bolu
<br>
کۆنیڭه اؤرۆ باردې ایچره‌ک بۏلو
<br>
kokuz boldı kadğu sewinçi tolu
<br>
قۏقوز بۏلدې قادغو سئوینچی تۏلو
<br>
beyt 0618.
<br>
بیت (۰۶۱۸)
<br>
tapuğka süçindi bu ay toldı ked
<br>
تاپوغقا سۆچیندی بو آی تۏلدې کد
<br>
ilig me açındı barı arttı ed
<br>
ایلیگ مه آچېندې بارې آرتتې ائد
<br>
beyt 0619.
<br>
بیت (۰۶۱۹)
<br>
kamuğ törlüg işke sınadı ilig
<br>
قاموغ تؤرلۆگ ایشکه سېنادې ایلیگ
<br>
tilek teg tükel buldı tapnur erig
<br>
تیلک تگ تۆکل بولدې تاپنور اریگ
<br>
15
<br>
۱۵
<br>
ay toldı iligke özi devlet erdükin ayur
<br>
آی تۏلدې ایلیگکه اؤزی دَولت ایردۆکین آیور
<br>
beyt 0620.
<br>
بیت (۰۶۲۰)
<br>
ilig bir kün oldrup özi yalñuzun
<br>
ایلیگ بیر کۆن اۏلدروپ اؤزی یالڭوزون
<br>
okıp kirdi ay toldı sewnür özün
<br>
اۏقېپ کیردی آی تۏلدې سئونۆر اؤزۆن
<br>
beyt 0621.
<br>
بیت (۰۶۲۱)
<br>
kirip turdı ay toldı utru örü
<br>
کیریپ توردې آی تۏلدې اوترو اؤرۆ
<br>
ilig imledi kelgil oldur berü
<br>
ایلیگ ایمله‌دی کلگیل اۏلدور بئرۆ
<br>
beyt 0622.
<br>
بیت (۰۶۲۲)
<br>
çıkardı topık kodtı ay toldı kör
<br>
چېقاردې تۏپېق قۏدتې آی تۏلدې کؤر
<br>
anı yastanıp ötrü oldurdı kör
<br>
آنې یاستانېپ اؤترۆ اۏلدوردې کؤر
<br>
beyt 0623.
<br>
بیت (۰۶۲۳)
<br>
ayıttı ilig tegme törlüg bilig
<br>
آیېتتې ایلیگ تگمه تؤرلۆگ بیلیگ
<br>
yanut bérdi ay toldı açtı tilig
<br>
یانوت بیردی آی تۏلدې آچتې تیلیگ
<br>
beyt 0624.
<br>
بیت (۰۶۲۴)
<br>
sewindi ilig kör yaruttı yüzin
<br>
سئویندی ایلیگ کؤر یاروتتې یۆزین
<br>
anı kördi ay toldı yumdı közin
<br>
آنې کؤردی آی تۏلدې یومدې کؤزین
<br>
beyt 0625.
<br>
بیت (۰۶۲۵)
<br>
sözin kesti ilig hîç ündemedi
<br>
سؤزین کستی ایلیگ هیچ اۆنده‌مه‌دی
<br>
közin yumdı ay toldı hîç açmadı
<br>
کؤزین یومدې آی تۏلدې هیچ آچمادې
<br>
beyt 0626.
<br>
بیت (۰۶۲۶)
<br>
yana aytu kirdi ilig öz sözin
<br>
یانا آیتو کیردی ایلیگ اؤز سؤزین
<br>
yanut bérdi ay toldı tügdi yüzin
<br>
یانوت بیردی آی تۏلدې تۆگدی یۆزین
<br>
beyt 0627.
<br>
بیت (۰۶۲۷)
<br>
baka kördi ilig kamuğ törlügün
<br>
باقا کؤردی ایلیگ قاموغ تؤرلۆگۆن
<br>
tükel buldı bilgi ukuşı ögün
<br>
تۆکل بولدې بیلگی اوقوشې اؤگۆن
<br>
beyt 0628.
<br>
بیت (۰۶۲۸)
<br>
sewe baktı ilig awıttı özin
<br>
سئوه باقتې ایلیگ آوېتتې اؤزین
<br>
bu ay toldı terkin ewürdi yüzin
<br>
بو آی تۏلدې ترکین ائوۆردی یۆزین
<br>
ilig sözi ay toldıka
<br>
ایلیگ سؤزی آی تۏلدېقا
<br>
beyt 0629.
<br>
بیت (۰۶۲۹)
<br>
ilig buştı artuk kararttı meñiz
<br>
ایلیگ بوشتې آرتوق قارارتتې مڭیز
<br>
ayur ay iweklik kişike isiz
<br>
آیور آی ایوه‌کلیک کیشیکه ایسیز
<br>
beyt 0630.
<br>
بیت (۰۶۳۰)
<br>
yañıldı bu tüşte meniñ bu özüm
<br>
یاڭېلدې بو تۆشته منیڭ بو اؤزۆم
<br>
negü teg açayın kişike sözüm
<br>
نه‌گۆ تگ آچایېن کیشیکه سؤزۆم
<br>
beyt 0631.
<br>
بیت (۰۶۳۱)
<br>
negü tér eşitgil biliglig tilin
<br>
نه‌گۆ تیر ائشیتگیل بیلیگلیگ تیلین
<br>
iwe kılmış işler ökünçi yılın
<br>
ایوه قېلمېش ایشلر اؤکۆنچی یېلېن
<br>
beyt 0632.
<br>
بیت (۰۶۳۲)
<br>
iwe kılmış işler neçe yég bolur
<br>
ایوه قېلمېش ایشلر نئچه ییگ بۏلور
<br>
iwe bışmış aşnı yése ig bolur
<br>
ایوه بېشمېش آشنې ییسه ایگ بۏلور
<br>
beyt 0633.
<br>
بیت (۰۶۳۳)
<br>
iweklik-turur barça yañluk başı
<br>
ایوَکلیک تورور بارچا یاڭلوق باشې
<br>
amulluk-turur barça edgü işi
<br>
آموللوق تورور بارچا ائدگۆ ایشی
<br>
beyt 0634.
<br>
بیت (۰۶۳۴)
<br>
iweklik bu erdi séni bilmedin
<br>
ایوه‌کلیک بو ایردی سینی بیلمه‌دین
<br>
yakın tuttum özke tapındurmadın
<br>
یاقېن توتتوم اؤزکه تاپېندورمادېن
<br>
beyt 0635.
<br>
بیت (۰۶۳۵)
<br>
kayu erse begler tapuğçı kulın
<br>
قایو ایرسه بگلر تاپوغچې قولېن
<br>
tapındurğu ötrü açınsa yolın
<br>
تاپېندورغو اؤترۆ آچېنسا یۏلېن
<br>
beyt 0636.
<br>
بیت (۰۶۳۶)
<br>
bışurğu tapuğda sınağu körü
<br>
بېشورغو تاپوغدا سېناغو کؤرۆ
<br>
ağırlasa ötrü kötürgü örü
<br>
آغېرلاسا اؤترۆ کؤتۆرگۆ اؤرۆ
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0637.
<br>
بیت (۰۶۳۷)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
negüke buşar erki toldı otı
<br>
نه‌گۆکه بوشار ارکی تۏلدې اۏتې
<br>
beyt 0638.
<br>
بیت (۰۶۳۸)
<br>
yazukum ne erki bilümez özüm
<br>
یازوقوم نه ارکی بیلۆمز اؤزۆم
<br>
ayu bérsü ewre eşitsü sözüm
<br>
آیو بیرسۆ ائوره ائشیتسۆ سؤزۆم
<br>
beyt 0639.
<br>
بیت (۰۶۳۹)
<br>
bar erse yazukum kına erk saña
<br>
بار ایرسه یازوقوم قېنا ارک ساڭا
<br>
yok erse yüzüñni karartma maña
<br>
یۏق ایرسه یۆزۆڭنی قارارتما ماڭا
<br>
beyt 0640.
<br>
بیت (۰۶۴۰)
<br>
negü tér eşitgil ukuş meñzetü
<br>
نه‌گۆ تیر ائشیتگیل اوقوش مڭزتۆ
<br>
kıyâs ma‘nî birle añar yañzatu
<br>
قیاس معنی بیرله آڭار یاڭزاتو
<br>
beyt 0641.
<br>
بیت (۰۶۴۱)
<br>
tapuğçı yañılsa okıtğu kerek
<br>
تاپوغچې یاڭېلسا اۏقېتغو کیرک
<br>
negüke yañılmış ayıtğu kerek
<br>
نه‌گۆکه یاڭېلمېش آیېتغو کیرک
<br>
beyt 0642.
<br>
بیت (۰۶۴۲)
<br>
yazukı bar erse kınağu tutup
<br>
یازوقې بار ایرسه قېناغو توتوپ
<br>
yok erse miñ edgün awıtğu kerek
<br>
یۏق ایرسه میڭ ائدگۆن آوېتغو کیرک
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0643.
<br>
بیت (۰۶۴۳)
<br>
yana ok buşup aydı ilig sözi
<br>
یانا اۏق بوشوپ آیدې ایلیگ سؤزی
<br>
ayur ay biligsiz kişi munduzı
<br>
آیور آی بیلیگسیز کیشی موندوزې
<br>
beyt 0644.
<br>
بیت (۰۶۴۴)
<br>
özüñke baka kör kim erdiñ maña
<br>
اؤزۆڭکه باقا کؤر کیم ایردیڭ ماڭا
<br>
kayudın kelir bu fuzûlluk saña
<br>
قایودېن کلیر بو فضوللوق ساڭا
<br>
beyt 0645.
<br>
بیت (۰۶۴۵)
<br>
tapuğluğ tése-men özüñ tapğı yok
<br>
تاپوغلوغ تیسه من اؤزۆڭ تاپغې یۏق
<br>
tusuğluğ tése-men yana asğı yok
<br>
توسوغلوغ تیسه من یانا آسغې یۏق
<br>
beyt 0646.
<br>
بیت (۰۶۴۶)
<br>
tapuğsuz ağırlap açındım séni
<br>
تاپوغسوز آغېرلاپ آچېندېم سینی
<br>
orun bérdim erse basındıñ méni
<br>
اۏرون بیردیم ایرسه باسېندېڭ مینی
<br>
beyt 0647.
<br>
بیت (۰۶۴۷)
<br>
topık yastadıñ emdi oldurğuka
<br>
تۏپېق یاستادېڭ ایمدی اۏلدورغوقا
<br>
ne oldruğ yéri bu ma köñlün uka
<br>
نه اۏلدروغ ییری بو ما کؤڭلۆن اوقا
<br>
beyt 0648.
<br>
بیت (۰۶۴۸)
<br>
saña sözledim men sözüg tıñladım
<br>
ساڭا سؤزله‌دیم من سؤزۆگ تېڭلادېم
<br>
közüñ yumduñ erse özüm tañladım
<br>
کؤزۆڭ یومدوڭ ایرسه اؤزۆم تاڭلادېم
<br>
beyt 0649.
<br>
بیت (۰۶۴۹)
<br>
keçürdüm yana sözledim söz saña
<br>
کئچۆردۆم یانا سؤزله‌دیم سؤز ساڭا
<br>
nelük yüz ewürdüñ ayu bér maña
<br>
نه‌لۆک یۆز ائوۆردۆڭ آیو بیر ماڭا
<br>
beyt 0650.
<br>
بیت (۰۶۵۰)
<br>
eşitmezmü erdiñ bügüdin bu söz
<br>
ائشیتمزمۆ ایردیڭ بۆگۆدین بو سؤز
<br>
yakın bolsa begke küdezgü ked öz
<br>
یاقېن بۏلسا بگکه کۆدزگۆ کد اؤز
<br>
beyt 0651.
<br>
بیت (۰۶۵۱)
<br>
ayu bérmedimü atañ ya anañ
<br>
آیو بیرمه‌دیمۆ آتاڭ یا آناڭ
<br>
ay oğlum begiñke özüñ kılma teñ
<br>
آی اۏغلوم بگیڭکه اؤزۆڭ قېلما تڭ
<br>
beyt 0652.
<br>
بیت (۰۶۵۲)
<br>
tutuzmadımu kör saña hıl başıñ
<br>
توتوزمادېمو کؤر ساڭا هېل باشېڭ
<br>
basınma begiñni küdezgil başıñ
<br>
باسېنما بگیڭنی کۆدزگیل باشېڭ
<br>
beyt 0653.
<br>
بیت (۰۶۵۳)
<br>
bu begler ot ol otka barma yağuk
<br>
بو بگلر اۏت اۏل اۏتقا بارما یاغوق
<br>
kalı bardıñ erse küyürmek anuk
<br>
قالې باردېڭ ایرسه کۆیۆرمک آنوق
<br>
beyt 0654.
<br>
بیت (۰۶۵۴)
<br>
osal bolma begler küyer ot-turur
<br>
اۏسال بۏلما بگلر کۆیر اۏت تورور
<br>
küyer otka yaksa añar yut-turur
<br>
کۆیر اۏتقا یاقسا آڭار یوت تورور
<br>
beyt 0655.
<br>
بیت (۰۶۵۵)
<br>
baka körse begler küyer ot sanı
<br>
باقا کؤرسه بگلر کۆیر اۏت سانې
<br>
basınsa üzer baş sorar öz kanı
<br>
باسېنسا اۆزر باش سۏرار اؤز قانې
<br>
beyt 0656.
<br>
بیت (۰۶۵۶)
<br>
baka tursa artuk anın korku tur
<br>
باقا تورسا آرتوق آنېن قۏرقو تور
<br>
kalı korkmasa sen küçün korkıtur
<br>
قالې قۏرقماسا سن کۆچۆن قۏرقېتور
<br>
16
<br>
۱۶
<br>
ay toldı iligke devlet sıfatın ayur
<br>
آی تۏلدې ایلیگکه دَولت صفتین آیور
<br>
beyt 0657.
<br>
بیت (۰۶۵۷)
<br>
küle aydı ay toldı uktı özüm
<br>
کۆله آیدې آی تۏلدې اوقتې اؤزۆم
<br>
ayıttıñ munı sen eşitgil sözüm
<br>
آیېتتېڭ مونې سن ائشیتگیل سؤزۆم
<br>
beyt 0658.
<br>
بیت (۰۶۵۸)
<br>
ukup kıldım emdi bu işlerni men
<br>
اوقوپ قېلدېم ایمدی بو ایشلرنی من
<br>
kerek erdi sen me munı uksa sen
<br>
کیرک ایردی سن مه مونې اوقسا سن
<br>
beyt 0659.
<br>
بیت (۰۶۵۹)
<br>
munu men me emdi saña keldüküm
<br>
مونو من مه ایمدی ساڭا کلدۆکۆم
<br>
meniñ kılkım erdi bu körkittüküm
<br>
منیڭ قېلقېم ایردی بو کؤرکیتتۆکۆم
<br>
beyt 0660.
<br>
بیت (۰۶۶۰)
<br>
orun bérdiñ aşnu men oldurmadım
<br>
اۏرون بیردیڭ آشنو من اۏلدورمادېم
<br>
orun yok maña sen munı uk tédim
<br>
اۏرون یۏق ماڭا سن مونې اوق تیدیم
<br>
beyt 0661.
<br>
بیت (۰۶۶۱)
<br>
topık yérde urdum bu söz berkitü
<br>
تۏپېق ییرده اوردوم بو سؤز برکیتۆ
<br>
özüm yañzağını saña körkitü
<br>
اؤزۆم یاڭزاغېنې ساڭا کؤرکیتۆ
<br>
beyt 0662.
<br>
بیت (۰۶۶۲)
<br>
neteg kim orunsuz topık yuwlunur
<br>
نه‌تگ کیم اۏرونسوز تۏپېق یوولونور
<br>
anı teg me devlet özüm tegzinür
<br>
آنې تگ مه دَولت اؤزۆم تگزینۆر
<br>
beyt 0663.
<br>
بیت (۰۶۶۳)
<br>
sewe baktıñ erse közüm yümdüküm
<br>
سئوه باقتېڭ ایرسه کؤزۆم یۆمدۆکۆم
<br>
saña körkitür-men negü erdüküm
<br>
ساڭا کؤرکیتۆر من نه‌گۆ ایردۆکۆم
<br>
beyt 0664.
<br>
بیت (۰۶۶۴)
<br>
bu kün men me devlet karağu sanı
<br>
بو کۆن من مه دَولت قاراغو سانې
<br>
maña kim ilinse tutar-men anı
<br>
ماڭا کیم ایلینسه توتار من آنې
<br>
beyt 0665.
<br>
بیت (۰۶۶۵)
<br>
yana sözlediñ sen yéme sözledim
<br>
یانا سؤزله‌دیڭ سن ییمه سؤزله‌دیم
<br>
sewe baktıñ erse yüzüm kizledim
<br>
سئوه باقتېڭ ایرسه یۆزۆم کیزله‌دیم
<br>
beyt 0666.
<br>
بیت (۰۶۶۶)
<br>
özüm körkitür öz kılınçın saña
<br>
اؤزۆم کؤرکیتۆر اؤز قېلېنچېن ساڭا
<br>
ayur kılkım irsel ınanma maña
<br>
آیور قېلقېم ایرسل اېنانما ماڭا
<br>
beyt 0667.
<br>
بیت (۰۶۶۷)
<br>
negü tér eşit emdi türkçe mesel
<br>
نه‌گۆ تیر ائشیت ایمدی تۆرکچه مثل
<br>
başında keçürmiş bu kökçin sakal
<br>
باشېندا کئچۆرمیش بو کؤکچین ساقال
<br>
beyt 0668.
<br>
بیت (۰۶۶۸)
<br>
küwenme kıwı kutka kutluğ kişi
<br>
کۆونمه قېوې قوتقا قوتلوغ کیشی
<br>
ınanma özüñ kutka atlığ kişi
<br>
اېنانما اؤزۆڭ قوتقا آتلېغ کیشی
<br>
beyt 0669.
<br>
بیت (۰۶۶۹)
<br>
akar suw yorık til bu kut turmadı
<br>
آقار سوو یۏرېق تیل بو قوت تورمادې
<br>
ajun tezginürler yorıp tınmadı
<br>
آژون تیزگینۆرلر یۏرېپ تېنمادې
<br>
beyt 0670.
<br>
بیت (۰۶۷۰)
<br>
ınançsız-turur kut vefâsız yayığ
<br>
اېنانچسېز تورور قوت وفاسېز یایېغ
<br>
yorırda uçar terk adakı tayığ
<br>
یۏرېردا اوچار ترک آداقې تایېغ
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0671.
<br>
بیت (۰۶۷۱)
<br>
ilig aydı uktum açıldı sözüg
<br>
ایلیگ آیدې اوقتوم آچېلدې سؤزۆگ
<br>
yazuk ‘udri kolduñ kutuldı özüñ
<br>
یازوق أُدری قۏلدوڭ قوتولدې اؤزۆڭ
<br>
beyt 0672.
<br>
بیت (۰۶۷۲)
<br>
maña ayğıl emdi ne ol erdemiñ
<br>
ماڭا آیغېل ایمدی نه اۏل اردمیڭ
<br>
bedük sözledi söz bu öktem tiliñ
<br>
بدۆک سؤزله‌دی سؤز بو اؤکتم تیلیڭ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0673.
<br>
بیت (۰۶۷۳)
<br>
bu ay toldı aydı kör erdem üküş
<br>
بو آی تۏلدې آیدې کؤر اردم اۆکۆش
<br>
meniñdin tegir tegse erke ülüş
<br>
منیڭدین تگیر تگسه ارکه اۆلۆش
<br>
beyt 0674.
<br>
بیت (۰۶۷۴)
<br>
kılınçım oñay körse yaşım kiçig
<br>
قېلېنچېم اۏڭای کؤرسه یاشېم کیچیگ
<br>
kamuğ beg bedükke meniñdin keçig
<br>
قاموغ بگ بدۆککه منیڭدین کئچیگ
<br>
beyt 0675.
<br>
بیت (۰۶۷۵)
<br>
yüzüm körki körklüg ne kılkım silig
<br>
یۆزۆم کؤرکی کؤرکلۆگ نه قېلقېم سیلیگ
<br>
tilemiş tilekke yetürdüm elig
<br>
تیله‌میش تیلککه یئتۆردۆم ائلیگ
<br>
beyt 0676.
<br>
بیت (۰۶۷۶)
<br>
özüm kayda bolsa kamuğ ârzûlar
<br>
اؤزۆم قایدا بۏلسا قاموغ آرزولار
<br>
meniñ birle yügrür maña öz ular
<br>
منیڭ بیرله یۆگرۆر ماڭا اؤز اولار
<br>
beyt 0677.
<br>
بیت (۰۶۷۷)
<br>
erej minde emgek meniñdin tezer
<br>
ارژ مینده امگک منیڭدین تئزئر
<br>
sewinç minde sakınç maña yol azar
<br>
سئوینچ مینده ساقېنچ ماڭا یۏل آزار
<br>
beyt 0678.
<br>
بیت (۰۶۷۸)
<br>
maña öznese kim üzelip ölür
<br>
ماڭا اؤزنه‌سه کیم اۆزه‌لیپ اؤلۆر
<br>
maña kim boyun egse ârzû bulur
<br>
ماڭا کیم بۏیون ایگسه آرزو بولور
<br>
beyt 0679.
<br>
بیت (۰۶۷۹)
<br>
urayın tégüçi özi ursukar
<br>
اورایېن تیگۆچی اؤزی اورسوقار
<br>
basayın tégüçi özi bassıkar
<br>
باسایېن تیگۆچی اؤزی باسسېقار
<br>
beyt 0680.
<br>
بیت (۰۶۸۰)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
munı eştip uksu biliglig ked öz
<br>
مونې ائشتیپ اوقسو بیلیگلیگ کد اؤز
<br>
beyt 0681.
<br>
بیت (۰۶۸۱)
<br>
bu kut kayda bolsa boyun bir yaraş
<br>
بو قوت قایدا بۏلسا بۏیون بیر یاراش
<br>
kalı öznese kutka kadğun küreş
<br>
قالې اؤزنه‌سه قوتقا قادغون کۆره‌ش
<br>
beyt 0682.
<br>
بیت (۰۶۸۲)
<br>
bu kut kelse yalñuk kutadur köni
<br>
بو قوت کلسه یالڭوق قوتادور کؤنی
<br>
tümen ârzû birle talulap yér aş
<br>
تۆمن آرزو بیرله تالولاپ ییر آش
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0683.
<br>
بیت (۰۶۸۳)
<br>
ilig aydı uktum bu erdemleriñ
<br>
ایلیگ آیدې اوقتوم بو اردملریڭ
<br>
münüñ barmu ayğıl bileyin seniñ
<br>
مۆنۆڭ بارمو آیغېل بیله‌یین سنیڭ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0684.
<br>
بیت (۰۶۸۴)
<br>
bu ay toldı aydı maña yas kılur
<br>
بو آی تۏلدې آیدې ماڭا یاس قېلور
<br>
münüm yok velîkin kişiler ayur
<br>
مۆنۆم یۏق ولکن کیشیلر آیور
<br>
beyt 0685.
<br>
بیت (۰۶۸۵)
<br>
münüm bu méni yalñuk irsel téyü
<br>
مۆنۆم بو مینی یالڭوق ایرسل تییۆ
<br>
ayığlap yorırlar kişike ayu
<br>
آیېغلاپ یۏرېرلار کیشیکه آیو
<br>
beyt 0686.
<br>
بیت (۰۶۸۶)
<br>
mün ermez maña kör bu irsellikim
<br>
مۆن ایرمز ماڭا کؤر بو ایرسللیکیم
<br>
yañı neñ talular ma özke begim
<br>
یاڭې نڭ تالولار ما اؤزکه بگیم
<br>
beyt 0687.
<br>
بیت (۰۶۸۷)
<br>
kamuğ eski neñler irinçig bolur
<br>
قاموغ اسکی نڭلر ایرینچیگ بۏلور
<br>
irinçig yüki kör yirinçig bolur
<br>
ایرینچیگ یۆکی کؤر ییرینچیگ بۏلور
<br>
beyt 0688.
<br>
بیت (۰۶۸۸)
<br>
yañı neñ bolurda bu eski nerek
<br>
یاڭې نڭ بۏلوردا بو اسکی نه‌رک
<br>
talu neñ bolurda yawuz ne kerek
<br>
تالو نڭ بۏلوردا یاووز نه کیرک
<br>
beyt 0689.
<br>
بیت (۰۶۸۹)
<br>
yañıda bolur körse barça tatığ
<br>
یاڭېدا بۏلور کؤرسه بارچا تاتېغ
<br>
tatığnı tilep er kör emger katığ
<br>
تاتېغنې تیلپ ار کؤر امگر قاتېغ
<br>
beyt 0690.
<br>
بیت (۰۶۹۰)
<br>
yayığ tép sökerler bu kılkım üçün
<br>
یایېغ تیپ سؤکرلر بو قېلقېم اۆچۆن
<br>
maña mün ururlar bu atım üçün
<br>
ماڭا مۆن اورورلار بو آتېم اۆچۆن
<br>
beyt 0691.
<br>
بیت (۰۶۹۱)
<br>
muñar meñzetü aydı alp er açuk
<br>
موڭار مڭزتۆ آیدې آلپ ار آچوق
<br>
anıñ ma‘nîsi kör bu sözke tanuk
<br>
آنېڭ معنیسی کؤر بو سؤزکه تانوق
<br>
beyt 0692.
<br>
بیت (۰۶۹۲)
<br>
törümiş neñ erse yokalğu-turur
<br>
تؤرۆمیش نڭ ایرسه یۏقالغو تورور
<br>
törütügli hâlik ne kolsa kılur
<br>
تؤرۆتۆگلی خالق نه قۏلسا قېلور
<br>
beyt 0693.
<br>
بیت (۰۶۹۳)
<br>
tiriglik tédüküñ bu yél teg keçer
<br>
تیریگلیک تیدۆکۆڭ بو ییل تگ کئچر
<br>
kaçar tutsa bolmaz anı kim bulur
<br>
قاچار توتسا بۏلماز آنې کیم بولور
<br>
beyt 0694.
<br>
بیت (۰۶۹۴)
<br>
küwenme bu kutka kelir hem barır
<br>
کۆونمه بو قوتقا کلیر هم بارېر
<br>
ınanma bu devlet bérür hem alır
<br>
اېنانما بو دَولت بیرۆر هم آلېر
<br>
beyt 0695.
<br>
بیت (۰۶۹۵)
<br>
yayığ ermez erse bu devlet özi
<br>
یایېغ ایرمز ایرسه بو دَولت اؤزی
<br>
ne edgü neñ erdi bu kut ay kozı
<br>
نه ائدگۆ نڭ ایردی بو قوت آی قۏزې
<br>
beyt 0696.
<br>
بیت (۰۶۹۶)
<br>
kelip barmaz erse bu devlet yana
<br>
کلیپ بارماز ایرسه بو دَولت یانا
<br>
tünermegey erdi yarumış küne
<br>
تۆنرمه‌گَی ایردی یارومېش کۆنه
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0697.
<br>
بیت (۰۶۹۷)
<br>
ilig aydı uktum bu irsellikiñ
<br>
ایلیگ آیدې اوقتوم بو ایرسللیکیڭ
<br>
érip kitgü yérde bolurmu bekiñ
<br>
ایریپ کیتگۆ ییرده بۏلورمو بکیڭ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0698.
<br>
بیت (۰۶۹۸)
<br>
bu ay toldı aydı meniñ bu özüm
<br>
بو آی تۏلدې آیدې منیڭ بو اؤزۆم
<br>
keyik teg-turur kılkı kestim sözüm
<br>
کئییک تگ تورور قېلقې کستیم سؤزۆم
<br>
beyt 0699.
<br>
بیت (۰۶۹۹)
<br>
méni terk bulumaz tilegli sewe
<br>
مینی ترک بولوماز تیلگلی سئوه
<br>
kalı bulsa tutmaz kılur terk yawa
<br>
قالې بولسا توتماز قېلور ترک یاوا
<br>
beyt 0700.
<br>
بیت (۰۷۰۰)
<br>
méni buldaçı er tutup beklese
<br>
مینی بولداچې ار توتوپ بکله‌سه
<br>
kaçumaz-men andın söz aydım kese
<br>
قاچوماز من آندېن سؤز آیدېم کسه
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0701.
<br>
بیت (۰۷۰۱)
<br>
élig aydı ayğıl bu berkiñ kayu
<br>
ایلیگ آیدې آیغېل بو برکیڭ قایو
<br>
negü teg kişen ol séni berklegü
<br>
نه‌گۆ تگ کیشن اۏل سینی برکله‌گۆ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0702.
<br>
بیت (۰۷۰۲)
<br>
bu ay toldı aydı maña berk kişen
<br>
بو آی تۏلدې آیدې ماڭا برک کیشن
<br>
bu bir kaç neñ ol kör béreyin nişân
<br>
بو بیر قاچ نڭ اۏل کؤر بیره‌یین نشان
<br>
beyt 0703.
<br>
بیت (۰۷۰۳)
<br>
méni bulğuçı kılkı alçak kerek
<br>
مینی بولغوچې قېلقې آلچاق کیرک
<br>
köñül kodkı til sözde yumşak kerek
<br>
کؤڭۆل قۏدقې تیل سؤزده یومشاق کیرک
<br>
beyt 0704.
<br>
بیت (۰۷۰۴)
<br>
özini küdezse ayı ertmese
<br>
اؤزینی کۆدزسه آیې ارتمه‌سه
<br>
yawuz yunçığ işke yakın turmasa
<br>
یاووز یونچېغ ایشکه یاقېن تورماسا
<br>
beyt 0705.
<br>
بیت (۰۷۰۵)
<br>
teñi birle tutsa tirilmiş neñin
<br>
تڭی بیرله توتسا تیریلمیش نڭین
<br>
yorık tüzse kılkı kılınçı yañın
<br>
یۏرېق تۆزسه قېلقې قېلېنچې یاڭېن
<br>
beyt 0706.
<br>
بیت (۰۷۰۶)
<br>
özinde uluğka tapuğ kılsa öz
<br>
اؤزینده اولوغقا تاپوغ قېلسا اؤز
<br>
özinde kiçigke süçig tutsa söz
<br>
اؤزینده کیچیگکه سۆچیگ توتسا سؤز
<br>
beyt 0707.
<br>
بیت (۰۷۰۷)
<br>
kişig satğamasa küwezlik bile
<br>
کیشیگ ساتغاماسا کۆوه‌زلیک بیله
<br>
basıtmasa özde kiçigke küle
<br>
باسېتماسا اؤزده کیچیگکه کۆله
<br>
beyt 0708.
<br>
بیت (۰۷۰۸)
<br>
yawalık bile borka baş sokmasa
<br>
یاوالېق بیله بۏرقا باش سۏقماسا
<br>
yawalıkka boşlağ neñin saçmasa
<br>
یاوالېققا بۏشلاغ نڭین ساچماسا
<br>
beyt 0709.
<br>
بیت (۰۷۰۹)
<br>
oyunka katılmasa elgin tilin
<br>
اۏیونقا قاتېلماسا ائلگین تیلین
<br>
könilik öze tutsa kılkı yañın
<br>
کؤنیلیک اؤزه توتسا قېلقې یاڭېن
<br>
beyt 0710.
<br>
بیت (۰۷۱۰)
<br>
yayığ kut kişeni bu neñler-turur
<br>
یایېغ قوت کیشه‌نی بو نڭلر تورور
<br>
bu yañlığ basa kutnı kaçmaz kalur
<br>
بو یاڭلېغ باسا قوتنې قاچماز قالور
<br>
beyt 0711.
<br>
بیت (۰۷۱۱)
<br>
bu sözke tanukı bu şâ‘ir sözi
<br>
بو سؤزکه تانوقې بو شاعر سؤزی
<br>
bu şâ‘ir sözi sözke kattı tuzı
<br>
بو شاعر سؤزی سؤزکه قاتتې توزې
<br>
beyt 0712.
<br>
بیت (۰۷۱۲)
<br>
keyik sanı devlet kişike tezig
<br>
کئییک سانې دَولت کیشیکه تزیگ
<br>
kalı kelse bekle tuşa hem tizig
<br>
قالې کلسه بکله توشا هم تیزیگ
<br>
beyt 0713.
<br>
بیت (۰۷۱۳)
<br>
tuta bilse devlet tezümez-turur
<br>
توتا بیلسه دَولت تیزۆمز تورور
<br>
kalı tezse tegmez yana terk kezig
<br>
قالې تیزسه تگمز یانا ترک کئزیگ
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0714.
<br>
بیت (۰۷۱۴)
<br>
ilig aydı uktum ayâ kut séni
<br>
ایلیگ آیدې اوقتوم آیا قوت سینی
<br>
katığ sewdim erdi irer sen méni
<br>
قاتېغ سئودیم ایردی ایرر سن مینی
<br>
beyt 0715.
<br>
بیت (۰۷۱۵)
<br>
yayığlık yok erse bu irsellikiñ
<br>
یایېغلېق یۏق ایرسه بو ایرسللیکیڭ
<br>
ne edgü iş erdi seniñ kelmekiñ
<br>
نه ائدگۆ ایش ایردی سنیڭ کلمکیڭ
<br>
beyt 0716.
<br>
بیت (۰۷۱۶)
<br>
velîkin yayığ sen özüñ bî-vefâ
<br>
ولکن یایېغ سن اؤزۆڭ بی‌وفا
<br>
vefâ körkitür sen kılur sen cefâ
<br>
وفا کؤرکیتۆر سن قېلور سن جفا
<br>
beyt 0717.
<br>
بیت (۰۷۱۷)
<br>
anada atada bağırsak bolup
<br>
آنادا آتادا باغېرساق بۏلوپ
<br>
ayada tutar sen küler yüz urup
<br>
آیادا توتار سن کۆلر یۆز اوروپ
<br>
beyt 0718.
<br>
بیت (۰۷۱۸)
<br>
ara körmedük teg yüz ewrer özüñ
<br>
آرا کؤرمه‌دۆک تگ یۆز ائورر اؤزۆڭ
<br>
adınsığ bolur barça kılkıñ sözüg
<br>
آدېنسېغ بۏلور بارچا قېلقېڭ سؤزۆگ
<br>
beyt 0719.
<br>
بیت (۰۷۱۹)
<br>
tirer sen yumıtsa saçar sen kamuğ
<br>
تیرر سن یومېتسا ساچار سن قاموغ
<br>
okır sen yüz ursa yapar sen kapuğ
<br>
اۏقېر سن یۆز اورسا یاپار سن قاپوغ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0720.
<br>
بیت (۰۷۲۰)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
münüm erdemim barça aydım atı
<br>
مۆنۆم اردمیم بارچا آیدېم آتې
<br>
beyt 0721.
<br>
بیت (۰۷۲۱)
<br>
méni kim bulup berk tutayın tése
<br>
مینی کیم بولوپ برک توتایېن تیسه
<br>
ayu bérdim ol neñni tutsun usa
<br>
آیو بیردیم اۏل نڭنی توتسون اوسا
<br>
beyt 0722.
<br>
بیت (۰۷۲۲)
<br>
maña urmasa örk méni tuttaçı
<br>
ماڭا اورماسا اؤرک مینی توتتاچې
<br>
keyik teg kaçar-men kim ol yetteçi
<br>
کئییک تگ قاچار من کیم اۏل یئتته‌چی
<br>
beyt 0723.
<br>
بیت (۰۷۲۳)
<br>
negü tér eşitgil sınamış karı
<br>
نه‌گۆ تیر ائشیتگیل سېنامېش قارې
<br>
sınamış karılar sözi söz korı
<br>
سېنامېش قارېلار سؤزی سؤز قۏرې
<br>
beyt 0724.
<br>
بیت (۰۷۲۴)
<br>
kelir kut tuta bilmese sen barır
<br>
کلیر قوت توتا بیلمه‌سه سن بارېر
<br>
bérür neñ yéyü bilmese sen alır
<br>
بیرۆر نڭ یییۆ بیلمه‌سه سن آلېر
<br>
beyt 0725.
<br>
بیت (۰۷۲۵)
<br>
yayığ kutnı bulsa idi bekrü tut
<br>
یایېغ قوتنې بولسا ایدی بکرۆ توت
<br>
kalı beklemese yana bardı büt
<br>
قالې بکله‌مه‌سه یانا باردې بۆت
<br>
beyt 0726.
<br>
بیت (۰۷۲۶)
<br>
kutadmış kişi kör sakınmış kerek
<br>
قوتادمېش کیشی کؤر ساقېنمېش کیرک
<br>
kamuğ teñsiz iştin yıramış kerek
<br>
قاموغ تڭسیز ایشتین یېرامېش کیرک
<br>
beyt 0727.
<br>
بیت (۰۷۲۷)
<br>
arığ bolsa özi yorısa köni
<br>
آرېغ بۏلسا اؤزی یۏرېسا کؤنی
<br>
munıñ bağı mundağ biliñü munı
<br>
مونېڭ باغې مونداغ بیلیڭۆ مونې
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0728.
<br>
بیت (۰۷۲۸)
<br>
ilig aydı uktum münüñ erdemiñ
<br>
ایلیگ آیدې اوقتوم مۆنۆڭ اردمیڭ
<br>
bu ay toldı atıñ ne ol bu seniñ
<br>
بو آی تۏلدې آتېڭ نه اۏل بو سنیڭ
<br>
beyt 0729.
<br>
بیت (۰۷۲۹)
<br>
negü ol munıñ ma‘nîsi ay maña
<br>
نه‌گۆ اۏل مونېڭ معنیسی آی ماڭا
<br>
bileyin ukayın büteyin saña
<br>
بیله‌یین اوقایېن بۆته‌یین ساڭا
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0730.
<br>
بیت (۰۷۳۰)
<br>
bu ay toldı aydı meniñ atımı
<br>
بو آی تۏلدې آیدې منیڭ آتېمې
<br>
bügü meñzetür ayka bu kılkımı
<br>
بۆگۆ مڭزتۆر آیقا بو قېلقېمې
<br>
beyt 0731.
<br>
بیت (۰۷۳۱)
<br>
bu ay tuğsa aşnu idi az tuğar
<br>
بو آی توغسا آشنو ایدی آز توغار
<br>
küniñe bedüyür yokaru ağar
<br>
کۆنیڭه بدۆیۆر یۏقارو آغار
<br>
beyt 0732.
<br>
بیت (۰۷۳۲)
<br>
tolun bolsa tolsa ajunka yarur
<br>
تۏلون بۏلسا تۏلسا آژونقا یارور
<br>
ajun halkı andın yarukluk bulur
<br>
آژون خلقی آندېن یاروقلوق بولور
<br>
beyt 0733.
<br>
بیت (۰۷۳۳)
<br>
tükel bolsa kör ay bu ağsa ediz
<br>
تۆکل بۏلسا کؤر آی بو آغسا ائدیز
<br>
yana irlü törçir kiter körk meñiz
<br>
یانا ایرلۆ تؤرچیر کیتر کؤرک مڭیز
<br>
beyt 0734.
<br>
بیت (۰۷۳۴)
<br>
yaruklukı eksür yana yok bolur
<br>
یاروقلوقې اکسۆر یانا یۏق بۏلور
<br>
tuğar kéçe azın yana ok tolur
<br>
توغار کیچه آزېن یانا اۏق تۏلور
<br>
beyt 0735.
<br>
بیت (۰۷۳۵)
<br>
meniñ bu özüm me bu yañlığ-turur
<br>
منیڭ بو اؤزۆم مه بو یاڭلېغ تورور
<br>
ara bar bolur ma ara yok bolur
<br>
آرا بار بۏلور ما آرا یۏق بۏلور
<br>
beyt 0736.
<br>
بیت (۰۷۳۶)
<br>
neçe yunçığ özke yüz ursa özüm
<br>
نئچه یونچېغ اؤزکه یۆز اورسا اؤزۆم
<br>
baru körki artar keser-men sözüm
<br>
بارو کؤرکی آرتار کسر من سؤزۆم
<br>
beyt 0737.
<br>
بیت (۰۷۳۷)
<br>
bayusa bedüse yadılsa çawı
<br>
بایوسا بدۆسه یادېلسا چاوې
<br>
kiter-men anıñdın kiter yüz suwı
<br>
کیتر من آنېڭدېن کیتر یۆز سووې
<br>
beyt 0738.
<br>
بیت (۰۷۳۸)
<br>
yana saçlur andın tirilmiş neñi
<br>
یانا ساچلور آندېن تیریلمیش نڭی
<br>
söki teg bolur yandru kılkı yañı
<br>
سؤکی تگ بۏلور یاندرو قېلقې یاڭې
<br>
beyt 0739.
<br>
بیت (۰۷۳۹)
<br>
muñar meñzetü keldi şâ‘ir sözi
<br>
موڭار مڭزتۆ کلدی شاعر سؤزی
<br>
bu şâ‘ir sözi ol biligsiz közi
<br>
بو شاعر سؤزی اۏل بیلیگسیز کؤزی
<br>
beyt 0740.
<br>
بیت (۰۷۴۰)
<br>
kelir kut kişike atı çawlanur
<br>
کلیر قوت کیشیکه آتې چاولانور
<br>
yañı ay teg artar yarukı tolur
<br>
یاڭې آی تگ آرتار یاروقې تۏلور
<br>
beyt 0741.
<br>
بیت (۰۷۴۱)
<br>
yayığ télve devlet köñül bamağıl
<br>
یایېغ تیلوه دَولت کؤڭۆل باماغېل
<br>
tolun teg bu devlet yana irilür
<br>
تۏلون تگ بو دَولت یانا ایریلۆر
<br>
beyt 0742.
<br>
بیت (۰۷۴۲)
<br>
takı bir bu ma‘nî ayayın saña
<br>
تاقې بیر بو معنی آیایېن ساڭا
<br>
eşitgil anı sen munu büt maña
<br>
ائشیتگیل آنې سن مونو بۆت ماڭا
<br>
beyt 0743.
<br>
بیت (۰۷۴۳)
<br>
bu ay ornı boldı ewi münkalib
<br>
بو آی اۏرنې بۏلدې ائوی منقلب
<br>
orunsuz bolur münkalib neñ kılıp
<br>
اۏرونسوز بۏلور منقلب نڭ قېلېپ
<br>
beyt 0744.
<br>
بیت (۰۷۴۴)
<br>
bu ay burcı sertân bu ew ewrilür
<br>
بو آی بورجې سرطان بو ائو ائوریلۆر
<br>
ewi ewrilür hem özi çevrilür
<br>
ائوی ائوریلۆر هم اؤزی چئوریلۆر
<br>
beyt 0745.
<br>
بیت (۰۷۴۵)
<br>
kayu ewke kirse bu ay terk çıkar
<br>
قایو ائوکه کیرسه بو آی ترک چېقار
<br>
çıkarı üçün terk yatarın yıkar
<br>
چېقارې اۆچۆن ترک یاتارېن یېقار
<br>
beyt 0746.
<br>
بیت (۰۷۴۶)
<br>
meniñ me özüm kör añar okşadı
<br>
منیڭ مه اؤزۆم کؤر آڭار اۏقشادې
<br>
ara kılkım ildi ara yokladı
<br>
آرا قېلقېم ایلدی آرا یۏقلادې
<br>
beyt 0747.
<br>
بیت (۰۷۴۷)
<br>
kelir-men barır-men yorır-men burun
<br>
کلیر من بارېرمن یۏرېر من بورون
<br>
ajunuğ kezer-men maña yok orun
<br>
آژونوغ کزر من ماڭا یۏق اۏرون
<br>
beyt 0748.
<br>
بیت (۰۷۴۸)
<br>
bu ma‘nî üçün atım ay toldı tép
<br>
بو معنی اۆچۆن آتېم آی تۏلدې تیپ
<br>
atadı biliglig sözin yinçge yıp
<br>
آتادې بیلیگلیگ سؤزین یینچگه یېپ
<br>
beyt 0749.
<br>
بیت (۰۷۴۹)
<br>
munu men me devlet münüm erdemim
<br>
مونو من مه دَولت مۆنۆم اردمیم
<br>
ayu bérdim emdi igim hem emim
<br>
آیو بیردیم ایمدی ایگیم هم ائمیم
<br>
beyt 0750.
<br>
بیت (۰۷۵۰)
<br>
aça sözledim söz maña emdi büt
<br>
آچا سؤزله‌دیم سؤز ماڭا ایمدی بۆت
<br>
ıdayın tése ıd kalı tutsa tut
<br>
اېدایېن تیسه اېد قالې توتسا توت
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0751.
<br>
بیت (۰۷۵۱)
<br>
ilig aydı barça eşittim sözüg
<br>
ایلیگ آیدې بارچا ائشیتتیم سؤزۆگ
<br>
yaruttı sözüg hem yaradı özüñ
<br>
یاروتتې سؤزۆگ هم یارادې اؤزۆڭ
<br>
beyt 0752.
<br>
بیت (۰۷۵۲)
<br>
tiler erdim emdi séni teg kişi
<br>
تیلر ایردیم ایمدی سینی تگ کیشی
<br>
bayat bérdi ârzû ay erde başı
<br>
بایات بیردی آرزو آی ارده باشې
<br>
beyt 0753.
<br>
بیت (۰۷۵۳)
<br>
bayat kimke bérse tilek ârzûsı
<br>
بایات کیمکه بیرسه تیلک آرزوسې
<br>
anıñ şükri boldı yanut kılğusı
<br>
آنېڭ شکری بۏلدې یانوت قېلغوسې
<br>
beyt 0754.
<br>
بیت (۰۷۵۴)
<br>
bu künde naru bu özüm tınmadın
<br>
بو کۆنده نارو بو اؤزۆم تېنمادېن
<br>
munıñ şükri kılğu kerek érmedin
<br>
مونېڭ شکری قېلغو کیرک ایرمه‌دین
<br>
beyt 0755.
<br>
بیت (۰۷۵۵)
<br>
negü tér eşit emdi bilge tetig
<br>
نه‌گۆ تیر ائشیت ایمدی بیلگه تتیگ
<br>
özi bardı kodtı biziñe bitig
<br>
اؤزی باردې قۏدتې بیزیڭه بیتیگ
<br>
beyt 0756.
<br>
بیت (۰۷۵۶)
<br>
şükür kıl ay ni‘met idisi unur
<br>
شکر قېل آی نعمت ایدیسی اونور
<br>
şükür kılsa ni‘met bayat arturur
<br>
شکر قېلسا نعمت بایات آرتورور
<br>
beyt 0757.
<br>
بیت (۰۷۵۷)
<br>
bu ni‘met idisi unıtur özin
<br>
بو نعمت ایدیسی اونېتور اؤزین
<br>
munıñ şükri bilse ewürmez yüzin
<br>
مونېڭ شکری بیلسه ائوۆرمز یۆزین
<br>
beyt 0758.
<br>
بیت (۰۷۵۸)
<br>
az edgüke artuk üküş şükri kıl
<br>
آز ائدگۆکه آرتوق اۆکۆش شکری قېل
<br>
üküş bolsa ni‘met anıñ kadri bil
<br>
اۆکۆش بۏلسا نعمت آنېڭ قدری بیل
<br>
beyt 0759.
<br>
بیت (۰۷۵۹)
<br>
şükür kılsa ni‘met biri on bolur
<br>
شکر قېلسا نعمت بیری اۏن بۏلور
<br>
biri on bolup kör ewi neñ tolur
<br>
بیری اۏن بۏلوپ کؤر ائوی نڭ تۏلور
<br>
beyt 0760.
<br>
بیت (۰۷۶۰)
<br>
ilig bérdi alkış kör ay toldıka
<br>
ایلیگ بیردی آلقېش کؤر آی تۏلدېقا
<br>
ayur tünle kündüz maña tur baka
<br>
آیور تۆنله کۆندۆز ماڭا تور باقا
<br>
beyt 0761.
<br>
بیت (۰۷۶۱)
<br>
telim neñ tawar bérdi ögdi üküş
<br>
تلیم نڭ تاوار بیردی اؤگدی اۆکۆش
<br>
ağırladı bérdi kör altun kümüş
<br>
آغېرلادې بیردی کؤر آلتون کۆمۆش
<br>
beyt 0762.
<br>
بیت (۰۷۶۲)
<br>
añar sözledi sözni barça ilig
<br>
آڭار سؤزله‌دی سؤزنی بارچا ایلیگ
<br>
anıñdın tiledi kamuğ ög bilig
<br>
آنېڭدېن تیله‌دی قاموغ اؤگ بیلیگ
<br>
beyt 0763.
<br>
بیت (۰۷۶۳)
<br>
kör ay toldı ma bu ağırlık bulup
<br>
کؤر آی تۏلدې ما بو آغېرلېق بولوپ
<br>
tapındı bütün çın bağırsak bolup
<br>
تاپېندې بۆتۆن چېن باغېرساق بۏلوپ
<br>
beyt 0764.
<br>
بیت (۰۷۶۴)
<br>
bir ança yorıdı sınadı ilig
<br>
بیر آنچا یۏرېدې سېنادې ایلیگ
<br>
kamuğdın tükel buldı bulmış erig
<br>
قاموغدېن تۆکل بولدې بولمېش اریگ
<br>
17
<br>
۱۷
<br>
kün toğdı ilig ay toldıka ‘adil sıfatın ayur
<br>
کۆن تۏغدې ایلیگ آی تۏلدېقا عادل صفتین آیور
<br>
beyt 0765.
<br>
بیت (۰۷۶۵)
<br>
ilig bir kün oldrup özi yalñuzun
<br>
ایلیگ بیر کۆن اۏلدروپ اؤزی یالڭوزون
<br>
ewin kıldı hâlî irikti özün
<br>
ائوین قېلدې حالی ایریکتی اؤزۆن
<br>
beyt 0766.
<br>
بیت (۰۷۶۶)
<br>
okıdı kör ay toldıka kıldı yol
<br>
اۏقېدې کؤر آی تۏلدېقا قېلدې یۏل
<br>
bu ay toldı kirdi kawuşturdı kol
<br>
بو آی تۏلدې کیردی قاووشتوردې قۏل
<br>
beyt 0767.
<br>
بیت (۰۷۶۷)
<br>
ilig ötrü turdı adakın örü
<br>
ایلیگ اؤترۆ توردې آداقېن اؤرۆ
<br>
ilig sözlemedi bir ança turu
<br>
ایلیگ سؤزله‌مه‌دی بیر آنچا تورو
<br>
beyt 0768.
<br>
بیت (۰۷۶۸)
<br>
bakıp kördi ilig közin imledi
<br>
باقېپ کؤردی ایلیگ کؤزین ایمله‌دی
<br>
işâret bile kelgil oldur tédi
<br>
اشارت بیله کلگیل اۏلدور تیدی
<br>
beyt 0769.
<br>
بیت (۰۷۶۹)
<br>
bu ay toldı oldurdı akru amul
<br>
بو آی تۏلدې اۏلدوردې آقرو آمول
<br>
közin yérke tikti yaruttı köñül
<br>
کؤزین ییرکه تیکتی یاروتتې کؤڭۆل
<br>
beyt 0770.
<br>
بیت (۰۷۷۰)
<br>
iligke baka kördi yaşru közin
<br>
ایلیگکه باقا کؤردی یاشرو کؤزین
<br>
kaşı közi tügmiş açıtmış yüzin
<br>
قاشې کؤزی تۆگمیش آچېتمېش یۆزین
<br>
beyt 0771.
<br>
بیت (۰۷۷۱)
<br>
kümüş kürsî urmış öze oldurur
<br>
کۆمۆش کۆرسی اورمېش اؤزه اۏلدورور
<br>
bu kürsî adakı üç adrı-turur
<br>
بو کۆرسی آداقې اۆچ آدرې تورور
<br>
beyt 0772.
<br>
بیت (۰۷۷۲)
<br>
bedük bir biçekig eligde tutar
<br>
بدۆک بیر بیچکیگ ائلیگده توتار
<br>
solındın urâğûn oñındın şeker
<br>
سۏلېندېن اوراغون اۏڭېندېن شَکَر
<br>
beyt 0773.
<br>
بیت (۰۷۷۳)
<br>
anı kördi erse bu ay toldı çın
<br>
آنې کؤردی ایرسه بو آی تۏلدې چېن
<br>
katığ korktı özke kodı aldı tın
<br>
قاتېغ قۏرقتې اؤزکه قۏدې آلدې تېن
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0774.
<br>
بیت (۰۷۷۴)
<br>
bir ança turup baş kötürdi ilig
<br>
بیر آنچا توروپ باش کؤتۆردی ایلیگ
<br>
bu ay toldıka aydı tepret tilig
<br>
بو آی تۏلدېقا آیدې تپرت تیلیگ
<br>
beyt 0775.
<br>
بیت (۰۷۷۵)
<br>
nelük sözlemez sen ağın teg bolup
<br>
نه‌لۆک سؤزله‌مز سن آغېن تگ بۏلوپ
<br>
méni munda yalñuz bu yañlığ bulup
<br>
مینی موندا یالڭوز بو یاڭلېغ بولوپ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0776.
<br>
بیت (۰۷۷۶)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
meniñ sözlegüke özüm yok şatı
<br>
منیڭ سؤزله‌گۆکه اؤزۆم یۏق شاتې
<br>
beyt 0777.
<br>
بیت (۰۷۷۷)
<br>
adınsığ körür-men bu kün kılk itig
<br>
آدېنسېغ کؤرۆرمن بو کۆن قېلق ایتیگ
<br>
añar eymenür-men ay bilge tetig
<br>
آڭار ائیمنۆر من آی بیلگه تتیگ
<br>
beyt 0778.
<br>
بیت (۰۷۷۸)
<br>
karaka bilig bérdi bilgi açuk
<br>
قاراقا بیلیگ بیردی بیلگی آچوق
<br>
buşar üdte beglerke barma yağuk
<br>
بوشار اۆدته بگلرکه بارما یاغوق
<br>
beyt 0779.
<br>
بیت (۰۷۷۹)
<br>
takı yakşı aymış biliglig bügü
<br>
تاقې یاقشې آیمېش بیلیگلیگ بۆگۆ
<br>
buşar üdte begler bolur ot ağu
<br>
بوشار اۆدته بگلر بۏلور اۏت آغو
<br>
beyt 0780.
<br>
بیت (۰۷۸۰)
<br>
kalı bolsa begler buşup öwkelig
<br>
قالې بۏلسا بگلر بوشوپ اؤوکه‌لیگ
<br>
yakın turma anda ay kılkı silig
<br>
یاقېن تورما آندا آی قېلقې سیلیگ
<br>
beyt 0781.
<br>
بیت (۰۷۸۱)
<br>
buşar bolsa begler kelip öwkesi
<br>
بوشار بۏلسا بگلر کلیپ اؤوکه‌سی
<br>
yırak turğıl anda tegürgey yası
<br>
یېراق تورغېل آندا تگۆرگَی یاسې
<br>
beyt 0782.
<br>
بیت (۰۷۸۲)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
köñülke alınğıl küdezgil ked öz
<br>
کؤڭۆلکه آلېنغېل کۆدزگیل کد اؤز
<br>
beyt 0783.
<br>
بیت (۰۷۸۳)
<br>
buşar üdte beglerke barma yağuk
<br>
بوشار اۆدته بگلرکه بارما یاغوق
<br>
kalı bardıñ erse uçuzluk anuk
<br>
قالې باردېڭ ایرسه اوچوزلوق آنوق
<br>
beyt 0784.
<br>
بیت (۰۷۸۴)
<br>
kür arslanka okşar bu begler özi
<br>
کۆر آرسلانقا اۏقشار بو بگلر اؤزی
<br>
buşursa keser baş ay bilgi yaruk
<br>
بوشورسا کَسَر باش آی بیلگی یاروق
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0785.
<br>
بیت (۰۷۸۵)
<br>
ilig aydı keldür maña ay sözüg
<br>
ایلیگ آیدې کلدۆر ماڭا آی سؤزۆگ
<br>
negüni tañırkadı emdi özüñ
<br>
نه‌گۆنی تاڭېرقادې ایمدی اؤزۆڭ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0786.
<br>
بیت (۰۷۸۶)
<br>
bu ay toldı aydı tañım bu meniñ
<br>
بو آی تۏلدې آیدې تاڭېم بو منیڭ
<br>
kümüş kürsî ornuñ ne ol bu seniñ
<br>
کۆمۆش کۆرسی اۏرنوڭ نه اۏل بو سنیڭ
<br>
beyt 0787.
<br>
بیت (۰۷۸۷)
<br>
bu oldruğ ne kürsî yéri ol saña
<br>
بو اۏلدروغ نه کۆرسی ییری اۏل ساڭا
<br>
bu ma‘nî ukayın ayu bér maña
<br>
بو معنی اوقایېن آیو بیر ماڭا
<br>
beyt 0788.
<br>
بیت (۰۷۸۸)
<br>
ikinçi eligde ne ol bu biçek
<br>
ایکینچی ائلیگده نه اۏل بو بیچک
<br>
munı ma özüm yetrü bilgü kerek
<br>
مونې ما اؤزۆم یئترۆ بیلگۆ کیرک
<br>
beyt 0789.
<br>
بیت (۰۷۸۹)
<br>
üçünçi oñuñdın negü ol şeker
<br>
اۆچۆنچی اۏڭوڭدېن نه‌گۆ اۏل شَکَر
<br>
soluñdın urâğûn ne ol bu sañar
<br>
سۏلوڭدېن اوراغون نه اۏل بو ساڭار
<br>
beyt 0790.
<br>
بیت (۰۷۹۰)
<br>
baka kördüm erse özüñ öwkelig
<br>
باقا کؤردۆم ایرسه اؤزۆڭ اؤوکه‌لیگ
<br>
munı kördüm erse yitürdüm bilig
<br>
مونې کؤردۆم ایرسه ییتۆردۆم بیلیگ
<br>
beyt 0791.
<br>
بیت (۰۷۹۱)
<br>
bu yañlığ körüp bu özüm eymenip
<br>
بو یاڭلېغ کؤرۆپ بو اؤزۆم ائیمنیپ
<br>
ötüg ötnümez-men tilimni yazıp
<br>
اؤتۆگ اؤتنۆمز من تیلیمنی یازېپ
<br>
18
<br>
۱۸
<br>
kün toğdı ilig ay toldıka ‘adil sıfatı neteg erdükin ayur
<br>
کۆن تۏغدې ایلیگ آی تۏلدېقا عادل صفاتې نه‌تگ ایردۆکین آیور
<br>
beyt 0792.
<br>
بیت (۰۷۹۲)
<br>
ilig aydı uktum sözüg belgülep
<br>
ایلیگ آیدې اوقتوم سؤزۆگ بلگۆله‌پ
<br>
açayın sözümni saña ülgülep
<br>
آچایېن سؤزۆمنی ساڭا اۆلگۆله‌پ
<br>
beyt 0793.
<br>
بیت (۰۷۹۳)
<br>
séni men okıdım eñ aşnukı kün
<br>
سینی من اۏقېدېم اڭ آشنوقې کۆن
<br>
ağırlık bile bérdim ol kün orun
<br>
آغېرلېق بیله بیردیم اۏل کۆن اۏرون
<br>
beyt 0794.
<br>
بیت (۰۷۹۴)
<br>
bu tañ tañsuk işler maña körkitip
<br>
بو تاڭ تاڭسوق ایشلر ماڭا کؤرکیتیپ
<br>
buşurduñ méni sen işiñ berkitip
<br>
بوشوردوڭ مینی سن ایشیڭ برکیتیپ
<br>
beyt 0795.
<br>
بیت (۰۷۹۵)
<br>
körüp buştum erse ilendi özüñ
<br>
کؤرۆپ بوشتوم ایرسه ایلندی اؤزۆڭ
<br>
sarıldım saña men töküldi sözüg
<br>
سارېلدېم ساڭا من تؤکۆلدی سؤزۆگ
<br>
beyt 0796.
<br>
بیت (۰۷۹۶)
<br>
sen aydıñ maña kut-men bilgil méni
<br>
سن آیدېڭ ماڭا قوت من بیلگیل مینی
<br>
saña ukturu kıldım ukğıl munı
<br>
ساڭا اوقتورو قېلدېم اوقغېل مونې
<br>
beyt 0797.
<br>
بیت (۰۷۹۷)
<br>
negü kılmışıñnı sen adra seçe
<br>
نه‌گۆ قېلمېشېڭنې سن آدرا سئچه
<br>
yora bérdiñ uktum kamuğnı aça
<br>
یۏرا بیردیڭ اوقتوم قاموغنې آچا
<br>
beyt 0798.
<br>
بیت (۰۷۹۸)
<br>
keçürdüm men anda seniñ ‘üdrüñi
<br>
کئچۆردۆم من آندا سنیڭ عذرۆڭی
<br>
ağırladım ötrü ol erdem teñi
<br>
آغېرلادېم اؤترۆ اۏل اردم تڭی
<br>
beyt 0799.
<br>
بیت (۰۷۹۹)
<br>
bu kün me meniñ bu özüm kılkların
<br>
بو کۆن مه منیڭ بو اؤزۆم قېلقلارېن
<br>
saña körkitür barça erdemlerin
<br>
ساڭا کؤرکیتۆر بارچا اردملرین
<br>
beyt 0800.
<br>
بیت (۰۸۰۰)
<br>
munu men me körgil könilik törü
<br>
مونو من مه کؤرگیل کؤنیلیک تؤرۆ
<br>
törü kılkları bu baka tur körü
<br>
تؤرۆ قېلقلارې بو باقا تور کؤرۆ
<br>
beyt 0801.
<br>
بیت (۰۸۰۱)
<br>
bu kürsî özele öz oldurdukı
<br>
بو کۆرسی اؤزه‌له اؤز اۏلدوردوقې
<br>
adakı üç ol kör ay köñlüm tokı
<br>
آداقې اۆچ اۏل کؤر آی کؤڭلۆم تۏقې
<br>
beyt 0802.
<br>
بیت (۰۸۰۲)
<br>
kamuğ üç adaklığ emitmez bolur
<br>
قاموغ اۆچ آداقلېغ امیتمز بۏلور
<br>
üçegü-turur tüz kamıtmaz bolur
<br>
اۆچَگۆ تورور تۆز قامېتماز بۏلور
<br>
beyt 0803.
<br>
بیت (۰۸۰۳)
<br>
kalı üç adakta emitse biri
<br>
قالې اۆچ آداقتا امیتسه بیری
<br>
ikisi kamıtar uçar ol eri
<br>
ایکیسی قامېتار اوچار اۏل اری
<br>
beyt 0804.
<br>
بیت (۰۸۰۴)
<br>
kamuğ üç adaklığ köni tüz-turur
<br>
قاموغ اۆچ آداقلېغ کؤنی تۆز تورور
<br>
kalı bolsa tört kör bir egri bolur
<br>
قالې بۏلسا تؤرت کؤر بیر اگری بۏلور
<br>
beyt 0805.
<br>
بیت (۰۸۰۵)
<br>
kayu neñ tüz erse kamuğı uz ol
<br>
قایو نڭ تۆز ایرسه قاموغې اوز اۏل
<br>
kamuğ uz körü barsa kılkı tüz ol
<br>
قاموغ اوز کؤرۆ بارسا قېلقې تۆز اۏل
<br>
beyt 0806.
<br>
بیت (۰۸۰۶)
<br>
kayu neñ emitse kör egri bolur
<br>
قایو نڭ امیتسه کؤر اگری بۏلور
<br>
kamuğ egriler isiz urğı bulur
<br>
قاموغ اگریلر ایسیز اورغې بولور
<br>
beyt 0807.
<br>
بیت (۰۸۰۷)
<br>
kayu tüz emitse turumaz tüşer
<br>
قایو تۆز امیتسه توروماز تۆشر
<br>
kayu neñ köni bolsa tüşmez serer
<br>
قایو نڭ کؤنی بۏلسا تۆشمز سرر
<br>
beyt 0808.
<br>
بیت (۰۸۰۸)
<br>
meniñ kılkım ol kör emitmez köni
<br>
منیڭ قېلقېم اۏل کؤر امیتمز کؤنی
<br>
köni egri bolsa könilik küni
<br>
کؤنی اگری بۏلسا کؤنیلیک کۆنی
<br>
beyt 0809.
<br>
بیت (۰۸۰۹)
<br>
könilik özele keser-men işig
<br>
کؤنیلیک اؤزه‌له کسر من ایشیگ
<br>
adırmaz-men begsig ya kulsığ kişig
<br>
آدېرماز من بگسیگ یا قولسېغ کیشیگ
<br>
beyt 0810.
<br>
بیت (۰۸۱۰)
<br>
bu bögde biçek kim eligde-turur
<br>
بو بؤگده بیچک کیم ائلیگده تورور
<br>
bıçığlı kesigli-turur ay unur
<br>
بېچېغلې کسیگلی تورور آی اونور
<br>
beyt 0811.
<br>
بیت (۰۸۱۱)
<br>
biçek teg bıçar-men keser-men işig
<br>
بیچک تگ بېچار من کسر من ایشیگ
<br>
uzatmaz-men da‘vî kılığlı kişig
<br>
اوزاتماز من دعوی قېلېغلې کیشیگ
<br>
beyt 0812.
<br>
بیت (۰۸۱۲)
<br>
şeker ol kişi yér añar küç tegip
<br>
شَکَر اۏل کیشی ییر آڭار کۆچ تگیپ
<br>
törü bulsa méndin kapuğka kelip
<br>
تؤرۆ بولسا میندین قاپوغقا کلیپ
<br>
beyt 0813.
<br>
بیت (۰۸۱۳)
<br>
şeker teg süçiyü barır ol kişi
<br>
شَکَر تگ سۆچییۆ بارېر اۏل کیشی
<br>
sewinçlig bolur anda yazlur kaşı
<br>
سئوینچلیگ بۏلور آندا یازلور قاشې
<br>
beyt 0814.
<br>
بیت (۰۸۱۴)
<br>
urâğûn yéme ol kişiler içer
<br>
اوراغون ییمه اۏل کیشیلر ایچر
<br>
özi küçkey erse könidin kaçar
<br>
اؤزی کۆچکَی ایرسه کؤنیدین قاچار
<br>
beyt 0815.
<br>
بیت (۰۸۱۵)
<br>
maña kelse tütşü törü bérse-men
<br>
ماڭا کلسه تۆتشۆ تؤرۆ بیرسه من
<br>
urâğûn içer teg açır körse-men
<br>
اوراغون ایچر تگ آچېر کؤرسه من
<br>
beyt 0816.
<br>
بیت (۰۸۱۶)
<br>
bu kaşım tügüki bu körksüzlüküm
<br>
بو قاشېم تۆگۆکی بو کؤرکسۆزلۆکۆم
<br>
küçemçi kelirke bu yüzsüzlüküm
<br>
کۆچمچی کلیرکه بو یۆزسۆزلۆکۆم
<br>
beyt 0817.
<br>
بیت (۰۸۱۷)
<br>
kerek oğlum erse yakın ya yağuk
<br>
کیرک اۏغلوم ایرسه یاقېن یا یاغوق
<br>
kerek barkın erse keçigli konuk
<br>
کیرک بارقېن ایرسه کئچیگلی قۏنوق
<br>
beyt 0818.
<br>
بیت (۰۸۱۸)
<br>
törüde ikigü maña bir sanı
<br>
تؤرۆده ایکیگۆ ماڭا بیر سانې
<br>
keserde adın bulmağay ol méni
<br>
کَسَرده آدېن بولماغای اۏل مینی
<br>
beyt 0819.
<br>
بیت (۰۸۱۹)
<br>
bu beglik ulı kör könilik-turur
<br>
بو بگلیک اولې کؤر کؤنیلیک تورور
<br>
köni bolsa begler tiriglik bolur
<br>
کؤنی بۏلسا بگلر تیریگلیک بۏلور
<br>
beyt 0820.
<br>
بیت (۰۸۲۰)
<br>
muñar meñzetü sözler öglüg kişi
<br>
موڭار مڭزتۆ سؤزلر اؤگلۆگ کیشی
<br>
kim öglüg sözin tutsa itlür işi
<br>
کیم اؤگلۆگ سؤزین توتسا ایتلۆر ایشی
<br>
beyt 0821.
<br>
بیت (۰۸۲۱)
<br>
könilik öze boldı beglik ulı
<br>
کؤنیلیک اؤزه بۏلدې بگلیک اولې
<br>
bu beglik köki ol könilik yolı
<br>
بو بگلیک کؤکی اۏل کؤنیلیک یۏلې
<br>
beyt 0822.
<br>
بیت (۰۸۲۲)
<br>
törü kılsa élke köni bolsa beg
<br>
تؤرۆ قېلسا ایلکه کؤنی بۏلسا بگ
<br>
tilek ârzû bulğay bu kolsa kalı
<br>
تیلک آرزو بولغای بو قۏلسا قالې
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0823.
<br>
بیت (۰۸۲۳)
<br>
yana aydı ay toldı ilig kutı
<br>
یانا آیدې آی تۏلدې ایلیگ قوتې
<br>
nelük boldı kün toğdı ilig at(isim)ı
<br>
نه‌لۆک بۏلدې کۆن تۏغدې ایلیگ آتې (اسمی)
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0824.
<br>
بیت (۰۸۲۴)
<br>
ilig aydı bilge meniñ kılkımı
<br>
ایلیگ آیدې بیلگه منیڭ قېلقېمې
<br>
körüp meñzetü urdı bu atımı
<br>
کؤرۆپ مڭزتۆ اوردې بو آتېمې
<br>
beyt 0825.
<br>
بیت (۰۸۲۵)
<br>
künüg kör irilmez tolu ok-turur
<br>
کۆنۆگ کؤر ایریلمز تۏلو اۏق تورور
<br>
yaruklukı bir teg talu ok-turur
<br>
یاروقلوقې بیر تگ تالو اۏق تورور
<br>
beyt 0826.
<br>
بیت (۰۸۲۶)
<br>
meniñ me kılınçım añar okşadı
<br>
منیڭ مه قېلېنچېم آڭار اۏقشادې
<br>
könilik bile toldı eksümedi
<br>
کؤنیلیک بیله تۏلدې اکسۆمه‌دی
<br>
beyt 0827.
<br>
بیت (۰۸۲۷)
<br>
ikinçi tuğar kün yarur bu ajun
<br>
ایکینچی توغار کۆن یارور بو آژون
<br>
tüzü halkka tegrür yokalmaz özün
<br>
تۆزۆ خلققا تگرۆر یۏقالماز اؤزۆن
<br>
beyt 0828.
<br>
بیت (۰۸۲۸)
<br>
meniñ me törüm bu yokalmaz özüm
<br>
منیڭ مه تؤرۆم بو یۏقالماز اؤزۆم
<br>
kamuğ halkka bir teg ne kılkım sözüm
<br>
قاموغ خلققا بیر تگ نه قېلقېم سؤزۆم
<br>
beyt 0829.
<br>
بیت (۰۸۲۹)
<br>
üçünçi bu kün tuğsa yérke isig
<br>
اۆچۆنچی بو کۆن توغسا ییرکه ایسیگ
<br>
çéçek yazlur anda tümen miñ tüsig
<br>
چیچک یازلور آندا تۆمن میڭ تۆسیگ
<br>
beyt 0830.
<br>
بیت (۰۸۳۰)
<br>
kayu élke tegse meniñ bu törüm
<br>
قایو ایلکه تگسه منیڭ بو تؤرۆم
<br>
ol él barça itlür taş erse korum
<br>
اۏل ایل بارچا ایتلۆر تاش ایرسه قۏروم
<br>
beyt 0831.
<br>
بیت (۰۸۳۱)
<br>
tuğar kün arığ ya arığsız témez
<br>
توغار کۆن آرېغ یا آرېغسېز تیمز
<br>
kamuğka yarukluk bérür eksümez
<br>
قاموغقا یاروقلوق بیرۆر اکسۆمز
<br>
beyt 0832.
<br>
بیت (۰۸۳۲)
<br>
meniñ me kılınçım bu ol belgülüg
<br>
منیڭ مه قېلېنچېم بو اۏل بلگۆلۆگ
<br>
tözüke tegir barça méndin ülüg
<br>
تؤزۆکه تگیر بارچا میندین اۆلۆگ
<br>
beyt 0833.
<br>
بیت (۰۸۳۳)
<br>
yana ma bu kün burcı sâbit-turur
<br>
یانا ما بو کۆن بورجې ثابت تورور
<br>
bu sâbit tédüküm tüpi berk bolur
<br>
بو ثابت تیدۆکۆم تۆپی برک بۏلور
<br>
beyt 0834.
<br>
بیت (۰۸۳۴)
<br>
bu kün burcı arslan bu burc tepremez
<br>
بو کۆن بورجې آرسلان بو بورج تپره‌مز
<br>
ewi tepremezi üçün artamaz
<br>
ائوی تپره‌مزی اۆچۆن آرتاماز
<br>
beyt 0835.
<br>
بیت (۰۸۳۵)
<br>
meniñ kılkımı kör yéme bir yañın
<br>
منیڭ قېلقېمې کؤر ییمه بیر یاڭېن
<br>
özüm tegşürülmez yarukta öñin
<br>
اؤزۆم تگشۆرۆلمز یاروقتا اؤڭین
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0836.
<br>
بیت (۰۸۳۶)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
aşasu ajun él yadılsu atı
<br>
آشاسو آژون ایل یادېلسو آتې
<br>
beyt 0837.
<br>
بیت (۰۸۳۷)
<br>
meniñ me özüm bu uzun yol yorıp
<br>
منیڭ مه اؤزۆم بو اوزون یۏل یۏرېپ
<br>
saña keldi emgep hem artuk arıp
<br>
ساڭا کلدی امگه‌پ هم آرتوق آرېپ
<br>
beyt 0838.
<br>
بیت (۰۸۳۸)
<br>
bu kılkıñ bu erdemleriñ bar üçün
<br>
بو قېلقېڭ بو اردملریڭ بار اۆچۆن
<br>
küsep keldim emdi tapuğka küçün
<br>
کۆسپ کلدیم ایمدی تاپوغقا کۆچۆن
<br>
beyt 0839.
<br>
بیت (۰۸۳۹)
<br>
ayu bér maña sen neteg tapnayın
<br>
آیو بیر ماڭا سن نه‌تگ تاپنایېن
<br>
sewinçiñ kayu ol anı tutnayın
<br>
سئوینچیڭ قایو اۏل آنې توتنایېن
<br>
beyt 0840.
<br>
بیت (۰۸۴۰)
<br>
tapuğ beg tapısı öze bolmasa
<br>
تاپوغ بگ تاپېسې اؤزه بۏلماسا
<br>
yaramaz bu tapğı neçe emgese
<br>
یاراماز بو تاپغې نئچه امگه‌سه
<br>
beyt 0841.
<br>
بیت (۰۸۴۱)
<br>
negü tér eşitgil ıla atlığı
<br>
نه‌گۆ تیر ائشیتگیل اېلا آتلېغې
<br>
tapuğun bedümiş kişi kutluğı
<br>
تاپوغون بدۆمیش کیشی قوتلوغې
<br>
beyt 0842.
<br>
بیت (۰۸۴۲)
<br>
tapınsa tapuğçı begiñe kalı
<br>
تاپېنسا تاپوغچې بگیڭه قالې
<br>
katığ tutğu begler sewinçi yolı
<br>
قاتېغ توتغو بگلر سئوینچی یۏلې
<br>
beyt 0843.
<br>
بیت (۰۸۴۳)
<br>
bu begler tapısı öze kıl tapuğ
<br>
بو بگلر تاپېسې اؤزه قېل تاپوغ
<br>
begi taplasa tapğı açtı kapuğ
<br>
بگی تاپلاسا تاپغې آچتې قاپوغ
<br>
beyt 0844.
<br>
بیت (۰۸۴۴)
<br>
tapuğçı tapuğ bilse törke tegir
<br>
تاپوغچې تاپوغ بیلسه تؤرکه تگیر
<br>
tapuğ bilmese tördin élke kelir
<br>
تاپوغ بیلمه‌سه تؤردین ایلکه کلیر
<br>
beyt 0845.
<br>
بیت (۰۸۴۵)
<br>
begin ked sewindürse tapnur kulı
<br>
بگین کد سئویندۆرسه تاپنور قولې
<br>
açıldı bu kulka ağırlık yolı
<br>
آچېلدې بو قولقا آغېرلېق یۏلې
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0846.
<br>
بیت (۰۸۴۶)
<br>
ilig aydı uktum men emdi sözüg
<br>
ایلیگ آیدې اوقتوم من ایمدی سؤزۆگ
<br>
sewinçim tile ked küdezgil özüñ
<br>
سئوینچیم تیله کد کۆدزگیل اؤزۆڭ
<br>
beyt 0847.
<br>
بیت (۰۸۴۷)
<br>
saña men ayayın yarağsızlarığ
<br>
ساڭا من آیایېن یاراغسېزلارېغ
<br>
yarağsızka yakma yorığıl arığ
<br>
یاراغسېزقا یاقما یۏرېغېل آرېغ
<br>
beyt 0848.
<br>
بیت (۰۸۴۸)
<br>
özüm taplamaz neñ biri yalğan ol
<br>
اؤزۆم تاپلاماز نڭ بیری یالغان اۏل
<br>
munıñda basası bu küç kılğan ol
<br>
مونېڭدا باساسې بو کۆچ قېلغان اۏل
<br>
beyt 0849.
<br>
بیت (۰۸۴۹)
<br>
suk erse kılınçı yég erse özi
<br>
سوق ایرسه قېلېنچې ییگ ایرسه اؤزی
<br>
iwek erse kılkı uwutsuz közi
<br>
ایوه‌ک ایرسه قېلقې اوووتسوز کؤزی
<br>
beyt 0850.
<br>
بیت (۰۸۵۰)
<br>
buşı erse işte yéme öwkelig
<br>
بوشې ایرسه ایشته ییمه اؤوکه‌لیگ
<br>
yawa erse borçı ya kıyğan elig
<br>
یاوا ایرسه بۏرچې یا قېیغان ائلیگ
<br>
beyt 0851.
<br>
بیت (۰۸۵۱)
<br>
bu yañlığ kişiler yaramaz maña
<br>
بو یاڭلېغ کیشیلر یاراماز ماڭا
<br>
ayu bérdim emdi açukluğ saña
<br>
آیو بیردیم ایمدی آچوقلوغ ساڭا
<br>
beyt 0852.
<br>
بیت (۰۸۵۲)
<br>
yarayın tése sen maña belgülüg
<br>
یارایېن تیسه سن ماڭا بلگۆلۆگ
<br>
bu kaç neñ özüñdin yırat ay(ünlem) külüg
<br>
بو قاچ نڭ اؤزۆڭدین یېرات آی(ۆنلم) کۆلۆگ
<br>
beyt 0853.
<br>
بیت (۰۸۵۳)
<br>
yakın bolğa sen künde ötrü maña
<br>
یاقېن بۏلغا سن کۆنده اؤترۆ ماڭا
<br>
ağırlık açığ artğa méndin saña
<br>
آغېرلېق آچېغ آرتغا میندین ساڭا
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0854.
<br>
بیت (۰۸۵۴)
<br>
bu ay toldı aydı eşittim munı
<br>
بو آی تۏلدې آیدې ائشیتتیم مونې
<br>
takı bir sözüm bar ayu bér anı
<br>
تاقې بیر سؤزۆم بار آیو بیر آنې
<br>
beyt 0855.
<br>
بیت (۰۸۵۵)
<br>
bu edgü kayu ol neteg ol özi
<br>
بو ائدگۆ قایو اۏل نه‌تگ اۏل اؤزی
<br>
negü teg bolur edgü kılkı tözi
<br>
نه‌گۆ تگ بۏلور ائدگۆ قېلقې تؤزی
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0856.
<br>
بیت (۰۸۵۶)
<br>
ilig aydı edgü bu kılkı yañı
<br>
ایلیگ آیدې ائدگۆ بو قېلقې یاڭې
<br>
tusulur bolur halkka asğı oñı
<br>
توسولور بۏلور خلققا آسغې اۏڭې
<br>
beyt 0857.
<br>
بیت (۰۸۵۷)
<br>
tüzü halkka barça kılur edgülük
<br>
تۆزۆ خلققا بارچا قېلور ائدگۆلۆک
<br>
yana minnet urmaz kişike kölük
<br>
یانا منّت اورماز کیشیکه کؤلۆک
<br>
beyt 0858.
<br>
بیت (۰۸۵۸)
<br>
öz asğın tilemez kişike asığ
<br>
اؤز آسغېن تیله‌مز کیشیکه آسېغ
<br>
bérür ol asığdın bu kolmaz yanığ
<br>
بیرۆر اۏل آسېغدېن بو قۏلماز یانېغ
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0859.
<br>
بیت (۰۸۵۹)
<br>
yana aydı ay toldı uktum bu söz
<br>
یانا آیدې آی تۏلدې اوقتوم بو سؤز
<br>
takı bir tilekimni aytur bu öz
<br>
تاقې بیر تیلکیمنی آیتور بو اؤز
<br>
beyt 0860.
<br>
بیت (۰۸۶۰)
<br>
maña ay könilik kayu ol köni
<br>
ماڭا آی کؤنیلیک قایو اۏل کؤنی
<br>
anıñ birle yalñuk yarutsa küni
<br>
آنېڭ بیرله یالڭوق یاروتسا کۆنی
<br>
beyt 0861.
<br>
بیت (۰۸۶۱)
<br>
kayunı ayurlar könilik yolı
<br>
قایونې آیورلار کؤنیلیک یۏلې
<br>
negü teg bolur bu könilik ulı
<br>
نه‌گۆ تگ بۏلور بو کؤنیلیک اولې
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0862.
<br>
بیت (۰۸۶۲)
<br>
ilig aydı körgil köni er özi
<br>
ایلیگ آیدې کؤرگیل کؤنی ار اؤزی
<br>
tili köñli birle biriker sözi
<br>
تیلی کؤڭلی بیرله بیریکر سؤزی
<br>
beyt 0863.
<br>
بیت (۰۸۶۳)
<br>
taşı teg içi ol içi teg taşı
<br>
تاشې تگ ایچی اۏل ایچی تگ تاشې
<br>
bu yañlığ bolur ol köni çın kişi
<br>
بو یاڭلېغ بۏلور اۏل کؤنی چېن کیشی
<br>
beyt 0864.
<br>
بیت (۰۸۶۴)
<br>
köñlin çıkarsa ayada urup
<br>
کؤڭلین چېقارسا آیادا اوروپ
<br>
yorısa uyadmasa yalñuk körüp
<br>
یۏرېسا اویادماسا یالڭوق کؤرۆپ
<br>
beyt 0865.
<br>
بیت (۰۸۶۵)
<br>
könilik kerek erke kopsa kutun
<br>
کؤنیلیک کیرک ارکه قۏپسا قوتون
<br>
könilik atı ol kişilik bütün
<br>
کؤنیلیک آتې اۏل کیشیلیک بۆتۆن
<br>
beyt 0866.
<br>
بیت (۰۸۶۶)
<br>
kız ermez bu yalñuk kişilik kız ol
<br>
قېز ایرمز بو یالڭوق کیشیلیک قېز اۏل
<br>
az ermez bu yalñuk könilik az ol
<br>
آز ایرمز بو یالڭوق کؤنیلیک آز اۏل
<br>
beyt 0867.
<br>
بیت (۰۸۶۷)
<br>
muñar meñzetü aydı şâ‘ir bu söz
<br>
موڭار مڭزتۆ آیدې شاعر بو سؤز
<br>
saña sözledi emdi körgil bu öz
<br>
ساڭا سؤزله‌دی ایمدی کؤرگیل بو اؤز
<br>
beyt 0868.
<br>
بیت (۰۸۶۸)
<br>
yorığlı bu yalñuk idi ök üküş
<br>
یۏرېغلې بو یالڭوق ایدی اؤک اۆکۆش
<br>
köni çın bütün er maña ked küsüş
<br>
کؤنی چېن بۆتۆن ار ماڭا کد کۆسۆش
<br>
beyt 0869.
<br>
بیت (۰۸۶۹)
<br>
kız ermez kişi kör kişilik kız ol
<br>
قېز ایرمز کیشی کؤر کیشیلیک قېز اۏل
<br>
köni çın kişilerni ögdi ukuş
<br>
کؤنی چېن کیشیلرنی اؤگدی اوقوش
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0870.
<br>
بیت (۰۸۷۰)
<br>
yana aydı ay toldı ilig kutı
<br>
یانا آیدې آی تۏلدې ایلیگ قوتې
<br>
maña açsu emdi bu söz bük katı
<br>
ماڭا آچسو ایمدی بو سؤز بۆک قاتې
<br>
beyt 0871.
<br>
بیت (۰۸۷۱)
<br>
bu edgü kişiler bolurmu isiz
<br>
بو ائدگۆ کیشیلر بۏلورمو ایسیز
<br>
isiz me ururmu kör edgüke iz
<br>
ایسیز مه اورورمو کؤر ائدگۆکه ایز
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0872.
<br>
بیت (۰۸۷۲)
<br>
ilig aydı edgü iki törlüg ol
<br>
ایلیگ آیدې ائدگۆ ایکی تؤرلۆگ اۏل
<br>
munıñda biri çın tutar edgü yol
<br>
مونېڭدا بیری چېن توتار ائدگۆ یۏل
<br>
beyt 0873.
<br>
بیت (۰۸۷۳)
<br>
bir edgü bolur kör anadın tuğup
<br>
بیر ائدگۆ بۏلور کؤر آنادېن توغوپ
<br>
yorır ol köni çın kör edgü bolup
<br>
یۏرېر اۏل کؤنی چېن کؤر ائدگۆ بۏلوپ
<br>
beyt 0874.
<br>
بیت (۰۸۷۴)
<br>
takı biri edgü kör ötkünç bolur
<br>
تاقې بیری ائدگۆ کؤر اؤتکۆنچ بۏلور
<br>
isizke katılsa ol isiz kılur
<br>
ایسیزکه قاتېلسا اۏل ایسیز قېلور
<br>
beyt 0875.
<br>
بیت (۰۸۷۵)
<br>
iki törlüg ol kör bu isiz yéme
<br>
ایکی تؤرلۆگ اۏل کؤر بو ایسیز ییمه
<br>
ikigüni bir tép isizke sama
<br>
ایکیگۆنی بیر تیپ ایسیزکه سما
<br>
beyt 0876.
<br>
بیت (۰۸۷۶)
<br>
toğa isiz ol kör munıñda biri
<br>
تۏغا ایسیز اۏل کؤر مونېڭدا بیری
<br>
bu er ölmeginçe arımaz kiri
<br>
بو ار اؤلمه‌گینچه آرېماز کیری
<br>
beyt 0877.
<br>
بیت (۰۸۷۷)
<br>
takı biri ötkünç bolur bu isiz
<br>
تاقې بیری اؤتکۆنچ بۏلور بو ایسیز
<br>
işi edgü bolsa tüzer bu ma iz
<br>
ایشی ائدگۆ بۏلسا تۆزر بو ما ایز
<br>
beyt 0878.
<br>
بیت (۰۸۷۸)
<br>
toğa edgüdin tutçı edgü kelir
<br>
تۏغا ائدگۆدین توتچې ائدگۆ کلیر
<br>
ajun bodnı andın asığlar alır
<br>
آژون بۏدنې آندېن آسېغلار آلېر
<br>
beyt 0879.
<br>
بیت (۰۸۷۹)
<br>
toğa isiz erse añar yok otı
<br>
تۏغا ایسیز ایرسه آڭار یۏق اۏتې
<br>
ajunka belâ ol bodunka yutı
<br>
آژونقا بلا اۏل بۏدونقا یوتې
<br>
beyt 0880.
<br>
بیت (۰۸۸۰)
<br>
muñar meñzetü aydı türkçe mesel
<br>
موڭار مڭزتۆ آیدې تۆرکچه مثل
<br>
eşitgil munı sen ukup özke al
<br>
ائشیتگیل مونې سن اوقوپ اؤزکه آل
<br>
beyt 0881.
<br>
بیت (۰۸۸۱)
<br>
ürüñ süt bile kirse edgü kılık
<br>
اۆرۆڭ سۆت بیله کیرسه ائدگۆ قېلېق
<br>
ölüm tutmağınça ewürmez yorık
<br>
اؤلۆم توتماغېنچا ائوۆرمز یۏرېق
<br>
beyt 0882.
<br>
بیت (۰۸۸۲)
<br>
tadu birle katlıp törümiş kılınç
<br>
تادو بیرله قاتلېپ تؤرۆمیش قېلېنچ
<br>
ölüm buzmağınça buzulmaz erinç
<br>
اؤلۆم بوزماغېنچا بوزولماز ارینچ
<br>
beyt 0883.
<br>
بیت (۰۸۸۳)
<br>
karında törümiş kılınç ögretig
<br>
قارېندا تؤرۆمیش قېلېنچ اؤگره‌تیگ
<br>
yağız yér katında kiter ay tetig
<br>
یاغېز ییر قاتېندا کیتر آی تتیگ
<br>
beyt 0884.
<br>
بیت (۰۸۸۴)
<br>
kalı edgüke bolsa isiz işi
<br>
قالې ائدگۆکه بۏلسا ایسیز ایشی
<br>
isiz boldı kılkı ol isiz tuşı
<br>
ایسیز بۏلدې قېلقې اۏل ایسیز توشې
<br>
beyt 0885.
<br>
بیت (۰۸۸۵)
<br>
isiz me katılsa kör edgü bile
<br>
ایسیز مه قاتېلسا کؤر ائدگۆ بیله
<br>
kamuğ edgülükke bu buldı yol a
<br>
قاموغ ائدگۆلۆککه بو بولدې یۏل آ
<br>
beyt 0886.
<br>
بیت (۰۸۸۶)
<br>
takı bir sebeb kör bu edgü isiz
<br>
تاقې بیر سبب کؤر بو ائدگۆ ایسیز
<br>
yakınlık yolındın tüzer tüzse iz
<br>
یاقېنلېق یۏلېندېن تۆزر تۆزسه ایز
<br>
beyt 0887.
<br>
بیت (۰۸۸۷)
<br>
begi edgü bolsa bodun barça tüz
<br>
بگی ائدگۆ بۏلسا بۏدون بارچا تۆز
<br>
bolur kılkı edgü yorıkları uz
<br>
بۏلور قېلقې ائدگۆ یۏرېقلارې اوز
<br>
beyt 0888.
<br>
بیت (۰۸۸۸)
<br>
yakın tutsa begler kör edgü kişig
<br>
یاقېن توتسا بگلر کؤر ائدگۆ کیشیگ
<br>
isiz barça edgü kılur ol işig
<br>
ایسیز بارچا ائدگۆ قېلور اۏل ایشیگ
<br>
beyt 0889.
<br>
بیت (۰۸۸۹)
<br>
isizler yakın bolsa begler tapa
<br>
ایسیزلر یاقېن بۏلسا بگلر تاپا
<br>
uzadı isiz elgi ilke tüp e
<br>
اوزادې ایسیز ائلگی ایلکه تۆپ ائ
<br>
beyt 0890.
<br>
بیت (۰۸۹۰)
<br>
isiz baş kötürse kör edgü yiter
<br>
ایسیز باش کؤتۆرسه کؤر ائدگۆ ییتر
<br>
bu edgü elig bulsa isiz kiter
<br>
بو ائدگۆ ائلیگ بولسا ایسیز کیتر
<br>
beyt 0891.
<br>
بیت (۰۸۹۱)
<br>
kalı edgü bolsa bu begler kutun
<br>
قالې ائدگۆ بۏلسا بو بگلر قوتون
<br>
kamuğ edgü boldı karası bütün
<br>
قاموغ ائدگۆ بۏلدې قاراسې بۆتۆن
<br>
beyt 0892.
<br>
بیت (۰۸۹۲)
<br>
bu begler isiz bolmağınça isiz
<br>
بو بگلر ایسیز بۏلماغېنچا ایسیز
<br>
ol ilde sewinçin kızartmaz meñiz
<br>
اۏل ایلده سئوینچین قېزارتماز مڭیز
<br>
beyt 0893.
<br>
بیت (۰۸۹۳)
<br>
ne edgü törü urdı begler begi
<br>
نه ائدگۆ تؤرۆ اوردې بگلر بگی
<br>
isizke bu kın berge zindân yégi
<br>
ایسیزکه بو قېن بئرگه زندان ییگی
<br>
beyt 0894.
<br>
بیت (۰۸۹۴)
<br>
kalı edgü bolsa bodun başçısı
<br>
قالې ائدگۆ بۏلسا بۏدون باشچېسې
<br>
kamuğ edgü boldı anıñ işçisi
<br>
قاموغ ائدگۆ بۏلدې آنېڭ ایشچیسی
<br>
beyt 0895.
<br>
بیت (۰۸۹۵)
<br>
apañ edgü bolsa bu begler özün
<br>
آپاڭ ائدگۆ بۏلسا بو بگلر اؤزۆن
<br>
bayur bodnı barça kör itlür ajun
<br>
بایور بۏدنې بارچا کؤر ایتلۆر آژون
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0896.
<br>
بیت (۰۸۹۶)
<br>
yana aydı ay toldı uktum munı
<br>
یانا آیدې آی تۏلدې اوقتوم مونې
<br>
ilig yarlıkadı bu sözler köni
<br>
ایلیگ یارلېقادې بو سؤزلر کؤنی
<br>
beyt 0897.
<br>
بیت (۰۸۹۷)
<br>
bu edgüg bilir ol kişi edgü tép
<br>
بو ائدگۆگ بیلیر اۏل کیشی ائدگۆ تیپ
<br>
asığlığ erürin munı kılğu tép
<br>
آسېغلېغ ایرۆرین مونې قېلغو تیپ
<br>
beyt 0898.
<br>
بیت (۰۸۹۸)
<br>
sewer barça yalñuk tiler ârzûlar
<br>
سئور بارچا یالڭوق تیلر آرزولار
<br>
anı koldaçılar nelük buldılar
<br>
آنې قۏلداچېلار نه‌لۆک بولدېلار
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0899.
<br>
بیت (۰۸۹۹)
<br>
ilig aydı edgü talu neñ-turur
<br>
ایلیگ آیدې ائدگۆ تالو نڭ تورور
<br>
talu neñi tutçı talular kolur
<br>
تالو نڭی توتچې تالولار قۏلور
<br>
beyt 0900.
<br>
بیت (۰۹۰۰)
<br>
kayu neñ talu bolsa üdrüm ağır
<br>
قایو نڭ تالو بۏلسا اۆدرۆم آغېر
<br>
anıñ kılmakı barça özke ağır
<br>
آنېڭ قېلماقې بارچا اؤزکه آغېر
<br>
beyt 0901.
<br>
بیت (۰۹۰۱)
<br>
isizlik uçuz ol anı kıldaçı
<br>
ایسیزلیک اوچوز اۏل آنې قېلداچې
<br>
yawuz iş uçuz ol isiz boldaçı
<br>
یاووز ایش اوچوز اۏل ایسیز بۏلداچې
<br>
beyt 0902.
<br>
بیت (۰۹۰۲)
<br>
kayu neñ uçuz bolsa yérde yatur
<br>
قایو نڭ اوچوز بۏلسا ییرده یاتور
<br>
ağı çuz ağır boldı törde yatur
<br>
آغې چوز آغېر بۏلدې تؤرده یاتور
<br>
beyt 0903.
<br>
بیت (۰۹۰۳)
<br>
bu edgü ağış teg ağır ağğuka
<br>
بو ائدگۆ آغېش تگ آغېر آغغوقا
<br>
yawuz neñ éiş ol uçuz bulğuka
<br>
یاووز نڭ عیش اۏل اوچوز بولغوقا
<br>
beyt 0904.
<br>
بیت (۰۹۰۴)
<br>
muñar meñzetü sözledi kör ukuş
<br>
موڭار مڭزتۆ سؤزله‌دی کؤر اوقوش
<br>
ukuşluğ sözi tutsa asğı üküş
<br>
اوقوشلوغ سؤزی توتسا آسغې اۆکۆش
<br>
beyt 0905.
<br>
بیت (۰۹۰۵)
<br>
ağış teg bu edgü ağumaz kişi
<br>
آغېش تگ بو ائدگۆ آغوماز کیشی
<br>
tegip tegme yalñuk kılumaz işi
<br>
تگیپ تگمه یالڭوق قېلوماز ایشی
<br>
beyt 0906.
<br>
بیت (۰۹۰۶)
<br>
ağır neñ kamuğı ağır kılğuka
<br>
آغېر نڭ قاموغې آغېر قېلغوقا
<br>
kılumaz bu işni biligsiz buşı
<br>
قېلوماز بو ایشنی بیلیگسیز بوشې
<br>
ay toldı su’âli iligke
<br>
آی تۏلدې سؤالی ایلیگکه
<br>
beyt 0907.
<br>
بیت (۰۹۰۷)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
bu ögdi bile munça edgü atı
<br>
بو اؤگدی بیله مونچا ائدگۆ آتې
<br>
beyt 0908.
<br>
بیت (۰۹۰۸)
<br>
müni barmu yalñuk anı sözlegü
<br>
مۆنی بارمو یالڭوق آنې سؤزله‌گۆ
<br>
ukuşluğ ukarmu bilirmü negü
<br>
اوقوشلوغ اوقارمو بیلیرمۆ نه‌گۆ
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0909.
<br>
بیت (۰۹۰۹)
<br>
ilig aydı edgü tuçı ögdilür
<br>
ایلیگ آیدې ائدگۆ توچې اؤگدیلۆر
<br>
müni bu isizler ara sawlanur
<br>
مۆنی بو ایسیزلر آرا ساولانور
<br>
beyt 0910.
<br>
بیت (۰۹۱۰)
<br>
yakınlık kılur er kişike tuşı
<br>
یاقېنلېق قېلور ار کیشیکه توشې
<br>
yawuz bolmasa kılmaz edgü işi
<br>
یاووز بۏلماسا قېلماز ائدگۆ ایشی
<br>
beyt 0911.
<br>
بیت (۰۹۱۱)
<br>
bu satğağ basınçak üçün edgüni
<br>
بو ساتغاغ باسېنچاق اۆچۆن ائدگۆنی
<br>
isizler yerip kör yarutmaz küni
<br>
ایسیزلر یئریپ کؤر یاروتماز کۆنی
<br>
beyt 0912.
<br>
بیت (۰۹۱۲)
<br>
kim edgü tiler erse edgü kılur
<br>
کیم ائدگۆ تیلر ایرسه ائدگۆ قېلور
<br>
basınçak ya satğağka bakmaz bolur
<br>
باسېنچاق یا ساتغاغقا باقماز بۏلور
<br>
beyt 0913.
<br>
بیت (۰۹۱۳)
<br>
kim erse bu künlük tilese sewinç
<br>
کیم ایرسه بو کۆنلۆک تیله‌سه سئوینچ
<br>
isizlik kılur ol yarın yér sakınç
<br>
ایسیزلیک قېلور اۏل یارېن ییر ساقېنچ
<br>
beyt 0914.
<br>
بیت (۰۹۱۴)
<br>
bu edgü tilegli negü tér eşit
<br>
بو ائدگۆ تیلگلی نه‌گۆ تیر ائشیت
<br>
kamuğ edgülük kıl özüñke iş it
<br>
قاموغ ائدگۆلۆک قېل اؤزۆڭکه ایش ایت
<br>
beyt 0915.
<br>
بیت (۰۹۱۵)
<br>
yas ermez bu edgü bu künlük saña
<br>
یاس ایرمز بو ائدگۆ بو کۆنلۆک ساڭا
<br>
yarın bolğa asğıñ bu kün büt muña
<br>
یارېن بۏلغا آسغېڭ بو کۆن بۆت موڭا
<br>
beyt 0916.
<br>
بیت (۰۹۱۶)
<br>
asığ körnür erse isizlik bu kün
<br>
آسېغ کؤرنۆر ایرسه ایسیزلیک بو کۆن
<br>
yarın yas kılur anda ukğıl ögün
<br>
یارېن یاس قېلور آندا اوقغېل اؤگۆن
<br>
beyt 0917.
<br>
بیت (۰۹۱۷)
<br>
bu edgü oñ ol kör isizlik bu sol
<br>
بو ائدگۆ اۏڭ اۏل کؤر ایسیزلیک بو سۏل
<br>
soluñdın tamu ornı uştmah oñ ol
<br>
سۏلوڭدېن تامو اۏرنې اوشتماه اۏڭ اۏل
<br>
beyt 0918.
<br>
بیت (۰۹۱۸)
<br>
neçe me erejlense isiz bu kün
<br>
نئچه مه ارژلنسه ایسیز بو کۆن
<br>
ökünç birle emger yarınkı künün
<br>
اؤکۆنچ بیرله امگر یارېنقې کۆنۆن
<br>
beyt 0919.
<br>
بیت (۰۹۱۹)
<br>
neçe satğağ erse bu edgü kişi
<br>
نئچه ساتغاغ ایرسه بو ائدگۆ کیشی
<br>
ökünmez yarın anda itlür işi
<br>
اؤکۆنمز یارېن آندا ایتلۆر ایشی
<br>
beyt 0920.
<br>
بیت (۰۹۲۰)
<br>
hakîkat munı bil ay ay toldı sen
<br>
حقیقت مونې بیل آی آی تۏلدې سن
<br>
ökünçsüz-men edgü atın ölse-men
<br>
اؤکۆنچسۆز من ائدگۆ آتېن اؤلسه من
<br>
beyt 0921.
<br>
بیت (۰۹۲۱)
<br>
ne edgü söz aymış köni er tili
<br>
نه ائدگۆ سؤز آیمېش کؤنی ار تیلی
<br>
köni er tili urdı sözke ulı
<br>
کؤنی ار تیلی اوردې سؤزکه اولې
<br>
beyt 0922.
<br>
بیت (۰۹۲۲)
<br>
kim edgüg yérer erse isiz bolup
<br>
کیم ائدگۆگ ییرر ایرسه ایسیز بۏلوپ
<br>
tiler-men ay edgü séni men kolup
<br>
تیلرمن آی ائدگۆ سینی من قۏلوپ
<br>
beyt 0923.
<br>
بیت (۰۹۲۳)
<br>
ay edgü sañar kim todar ay maña
<br>
آی ائدگۆ ساڭار کیم تۏدار آی ماڭا
<br>
berü kelgil emdi men aç-men saña
<br>
بئرۆ کلگیل ایمدی من آچ من ساڭا
<br>
beyt 0924.
<br>
بیت (۰۹۲۴)
<br>
neçe satğağ erse bu edgü kişi
<br>
نئچه ساتغاغ ایرسه بو ائدگۆ کیشی
<br>
tapı men bolayın bu edgü işi
<br>
تاپې من بۏلایېن بو ائدگۆ ایشی
<br>
beyt 0925.
<br>
بیت (۰۹۲۵)
<br>
isizlik bile erse beglik maña
<br>
ایسیزلیک بیله ایرسه بگلیک ماڭا
<br>
kerekmez bu beglik kodur-men saña
<br>
کیرکمز بو بگلیک قۏدور من ساڭا
<br>
beyt 0926.
<br>
بیت (۰۹۲۶)
<br>
kişi kılkı isiz körür-men közün
<br>
کیشی قېلقې ایسیز کؤرۆرمن کؤزۆن
<br>
ereji az ol kör ökünçi uzun
<br>
ارژی آز اۏل کؤر اؤکۆنچی اوزون
<br>
beyt 0927.
<br>
بیت (۰۹۲۷)
<br>
muñar meñzetü aydı şâ‘ir bu söz
<br>
موڭار مڭزتۆ آیدې شاعر بو سؤز
<br>
okısa açılğay yiti kıl bu köz
<br>
اۏقېسا آچېلغای ییتی قېل بو کؤز
<br>
beyt 0928.
<br>
بیت (۰۹۲۸)
<br>
kayu edgü öknür kör edgü üçün
<br>
قایو ائدگۆ اؤکنۆر کؤر ائدگۆ اۆچۆن
<br>
atıkmış isiz âhır öknür küçün
<br>
آتېقمېش ایسیز آخر اؤکنۆر کۆچۆن
<br>
beyt 0929.
<br>
بیت (۰۹۲۹)
<br>
isiz kılsa isiz yanutı ökünç
<br>
ایسیز قېلسا ایسیز یانوتې اؤکۆنچ
<br>
usa edgülük kıl isizke öçün
<br>
اوسا ائدگۆلۆک قېل ایسیزکه اؤچۆن
<br>
beyt 0930.
<br>
بیت (۰۹۳۰)
<br>
negü teg ögeyin bu isiz kişig
<br>
نه‌گۆ تگ اؤگه‌یین بو ایسیز کیشیگ
<br>
negü teg tileyin bu isiz işig
<br>
نه‌گۆ تگ تیله‌یین بو ایسیز ایشیگ
<br>
beyt 0931.
<br>
بیت (۰۹۳۱)
<br>
otunluk bıvalık yawalık kamuğ
<br>
اۏتونلوق بیوه‌لیک یاوالېق قاموغ
<br>
isizler kılınçı bolur ay uluğ
<br>
ایسیزلر قېلېنچې بۏلور آی اولوغ
<br>
beyt 0932.
<br>
بیت (۰۹۳۲)
<br>
belâ mihnet emgek ökünçün sığıt
<br>
بلا محنت امگک اؤکۆنچۆن سېغېت
<br>
isizlik yanutı bolur ay yégit
<br>
ایسیزلیک یانوتې بۏلور آی ییگیت
<br>
beyt 0933.
<br>
بیت (۰۹۳۳)
<br>
kalı sewmeyin kör bu edgü kişig
<br>
قالې سئومه‌یین کؤر بو ائدگۆ کیشیگ
<br>
kalı ögmeyin men bu edgü işig
<br>
قالې اؤگمه‌یین من بو ائدگۆ ایشیگ
<br>
beyt 0934.
<br>
بیت (۰۹۳۴)
<br>
akılık kişilik asığ edgülük
<br>
آقېلېق کیشیلیک آسېغ ائدگۆلۆک
<br>
bu edgü kişidin kelir belgülüg
<br>
بو ائدگۆ کیشیدین کلیر بلگۆلۆگ
<br>
beyt 0935.
<br>
بیت (۰۹۳۵)
<br>
bu edgü kişi barça iş edgüsi
<br>
بو ائدگۆ کیشی بارچا ایش ائدگۆسی
<br>
bu edgü iş ol barça iş edgüsi
<br>
بو ائدگۆ ایش اۏل بارچا ایش ائدگۆسی
<br>
beyt 0936.
<br>
بیت (۰۹۳۶)
<br>
işiñ edgü bolsa negü kolsa kol
<br>
ایشیڭ ائدگۆ بۏلسا نه‌گۆ قۏلسا قۏل
<br>
iş edgü kerek ol özüñ bulsa yol
<br>
ایش ائدگۆ کیرک اۏل اؤزۆڭ بولسا یۏل
<br>
beyt 0937.
<br>
بیت (۰۹۳۷)
<br>
erej ârzû ni‘met küwençin awınç
<br>
ارژ آرزو نعمت کۆوه‌نچین آوېنچ
<br>
bu edgü yanutı bolur bu sewinç
<br>
بو ائدگۆ یانوتې بۏلور بو سئوینچ
<br>
beyt 0938.
<br>
بیت (۰۹۳۸)
<br>
ilig aydı ay toldı ukğıl bu söz
<br>
ایلیگ آیدې آی تۏلدې اوقغېل بو سؤز
<br>
ayıtmış sözüñke yanut kıldı öz
<br>
آیېتمېش سؤزۆڭکه یانوت قېلدې اؤز
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0939.
<br>
بیت (۰۹۳۹)
<br>
yér öpti kör ay toldı turdı örü
<br>
ییر اؤپتی کؤر آی تۏلدې توردې اؤرۆ
<br>
ayur ay ıduk kut ay edgü törü
<br>
آیور آی اېدوق قوت آی ائدگۆ تؤرۆ
<br>
beyt 0940.
<br>
بیت (۰۹۴۰)
<br>
ajun erki buldur uzun bolsu yaş
<br>
آژون ارکی بولدور اوزون بۏلسو یاش
<br>
erej edgü birle esen bolsu baş
<br>
ارژ ائدگۆ بیرله اسن بۏلسو باش
<br>
beyt 0941.
<br>
بیت (۰۹۴۱)
<br>
buzulmasu beglik bedüklük bile
<br>
بوزولماسو بگلیک بدۆکلۆک بیله
<br>
awınçın tirilgil sewinçin küle
<br>
آوېنچېن تیریلگیل سئوینچین کۆله
<br>
beyt 0942.
<br>
بیت (۰۹۴۲)
<br>
uluğluk bile bul üküş ilke erk
<br>
اولوغلوق بیله بول اۆکۆش ایلکه ارک
<br>
bu erk birle beglik ulı bolsu berk
<br>
بو ارک بیرله بگلیک اولې بۏلسو برک
<br>
beyt 0943.
<br>
بیت (۰۹۴۳)
<br>
aka kelsü ârzû kurımaz bolup
<br>
آقا کلسۆ آرزو قورېماز بۏلوپ
<br>
kapuğ tutsu devlet karımaz bolup
<br>
قاپوغ توتسو دَولت قارېماز بۏلوپ
<br>
beyt 0944.
<br>
بیت (۰۹۴۴)
<br>
sewinç barça yumğı saña kelsüni
<br>
سئوینچ بارچا یومغې ساڭا کلسۆنی
<br>
sakınç birle düşman sızıp ölsüni
<br>
ساقېنچ بیرله دۆشمان سېزېپ اؤلسۆنی
<br>
beyt 0945.
<br>
بیت (۰۹۴۵)
<br>
sezâ ol saña kim tapınsa tapuğ
<br>
سزا اۏل ساڭا کیم تاپېنسا تاپوغ
<br>
sezâka tapınsa açar kut kapuğ
<br>
سزاقا تاپېنسا آچار قوت قاپوغ
<br>
beyt 0946.
<br>
بیت (۰۹۴۶)
<br>
negü tér eşitgil tapuğ kılmış er
<br>
نه‌گۆ تیر ائشیتگیل تاپوغ قېلمېش ار
<br>
tapuğ birle ârzû tilek bulmış er
<br>
تاپوغ بیرله آرزو تیلک بولمېش ار
<br>
beyt 0947.
<br>
بیت (۰۹۴۷)
<br>
tapuğ kılma kılsa sezâka tapın
<br>
تاپوغ قېلما قېلسا سزاقا تاپېن
<br>
sezâ beg bilir ol tapuğçı hakın
<br>
سزا بگ بیلیر اۏل تاپوغچې حقین
<br>
beyt 0948.
<br>
بیت (۰۹۴۸)
<br>
tapınma tapınsa akı tapğı kıl
<br>
تاپېنما تاپېنسا آقې تاپغې قېل
<br>
akı ewi altun kümüş kapğı bil
<br>
آقې ائوی آلتون کۆمۆش قاپغې بیل
<br>
beyt 0949.
<br>
بیت (۰۹۴۹)
<br>
saranka tapınma ay tapnur kişi
<br>
سارانقا تاپېنما آی تاپنور کیشی
<br>
tiriglik yawa bolğa isiz başı
<br>
تیریگلیک یاوا بۏلغا ایسیز باشې
<br>
beyt 0950.
<br>
بیت (۰۹۵۰)
<br>
öziñe esirker saran öz neñin
<br>
اؤزیڭه اسیرکر ساران اؤز نڭین
<br>
kişike kaçan bérge ayğıl teñin
<br>
کیشیکه قاچان بیرگه آیغېل تڭین
<br>
beyt 0951.
<br>
بیت (۰۹۵۱)
<br>
sözin kesti ay toldı çıktı turup
<br>
سؤزین کستی آی تۏلدې چېقتې توروپ
<br>
ewiñe yüz urdı sewinçlig bolup
<br>
ائویڭه یۆز اوردې سئوینچلیگ بۏلوپ
<br>
beyt 0952.
<br>
بیت (۰۹۵۲)
<br>
kıyıksız tapuğ kıldı anda naru
<br>
قېیېقسېز تاپوغ قېلدې آندا نارو
<br>
tüni yattı yatğakta kündüz örü
<br>
تۆنی یاتتې یاتغاقتا کۆندۆز اؤرۆ
<br>
beyt 0953.
<br>
بیت (۰۹۵۳)
<br>
hakîkat tapındı bağırsaklıkın
<br>
حقیقت تاپېندې باغېرساقلېقېن
<br>
ilig tuttı künde öziñe yakın
<br>
ایلیگ توتتې کۆنده اؤزیڭه یاقېن
<br>
beyt 0954.
<br>
بیت (۰۹۵۴)
<br>
yéme keçti üdler bir ança bu yañ
<br>
ییمه کئچتی اۆدلر بیر آنچا بو یاڭ
<br>
bu ay toldı tapğun kızıl kıldı eñ
<br>
بو آی تۏلدې تاپغون قېزېل قېلدې اڭ
<br>
19
<br>
۱۹
<br>
ay toldı iligke til erdemin söz asığların ayur
<br>
آی تۏلدې ایلیگکه تیل ایرده‌مین سؤز آسېغلارېن آیور
<br>
beyt 0955.
<br>
بیت (۰۹۵۵)
<br>
ilig bir kün ay toldını ündedi
<br>
ایلیگ بیر کۆن آی تۏلدېنې اۆنده‌دی
<br>
orun bérdi oldur téyü imledi
<br>
اۏرون بیردی اۏلدور تییۆ ایمله‌دی
<br>
beyt 0956.
<br>
بیت (۰۹۵۶)
<br>
bu ay toldı oldurdı akru silig
<br>
بو آی تۏلدې اۏلدوردې آقرو سیلیگ
<br>
közin yérke tikti bekütti tilig
<br>
کؤزین ییرکه تیکتی بکۆتتی تیلیگ
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0957.
<br>
بیت (۰۹۵۷)
<br>
ilig aydı ay toldı sözle sözüg
<br>
ایلیگ آیدې آی تۏلدې سؤزله سؤزۆگ
<br>
nelük şük turur sen ne boldı özüñ
<br>
نه‌لۆک شۆک تورور سن نه بۏلدې اؤزۆڭ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0958.
<br>
بیت (۰۹۵۸)
<br>
bu ay toldı aydı ay begler begi
<br>
بو آی تۏلدې آیدې آی بگلر بگی
<br>
kulı beg yüzin körse yitrür ögi
<br>
قولې بگ یۆزین کؤرسه ییترۆر اؤگی
<br>
beyt 0959.
<br>
بیت (۰۹۵۹)
<br>
ilig yarlıkamaz negü sözleyin
<br>
ایلیگ یارلېقاماز نه‌گۆ سؤزله‌یین
<br>
ayıtmazda aşnu negü ötneyin
<br>
آیېتمازدا آشنو نه‌گۆ اؤتنه‌یین
<br>
beyt 0960.
<br>
بیت (۰۹۶۰)
<br>
biliglig sözin sen eşit özneme
<br>
بیلیگلیگ سؤزین سن ائشیت اؤزنه‌مه
<br>
ayıtmazda aşnu sözüg sözleme
<br>
آیېتمازدا آشنو سؤزۆگ سؤزله‌مه
<br>
beyt 0961.
<br>
بیت (۰۹۶۱)
<br>
kişig kim okısa kereklep tilep
<br>
کیشیگ کیم اۏقېسا کیرکله‌پ تیلپ
<br>
ol-ok sözlegü aşnu sözni ulap
<br>
اۏل-اۏق سؤزله‌گۆ آشنو سؤزنی اولاپ
<br>
beyt 0962.
<br>
بیت (۰۹۶۲)
<br>
ayıtmazda aşnu sözüg sözlese
<br>
آیېتمازدا آشنو سؤزۆگ سؤزله‌سه
<br>
köni sözledi kim ay yılkı tése
<br>
کؤنی سؤزله‌دی کیم آی یېلقې تیسه
<br>
beyt 0963.
<br>
بیت (۰۹۶۳)
<br>
takı télve munduz kişi bu bilin
<br>
تاقې تیلوه موندوز کیشی بو بیلین
<br>
ayıtmadı beglerke açsa tilin
<br>
آیېتمادې بگلرکه آچسا تیلین
<br>
beyt 0964.
<br>
بیت (۰۹۶۴)
<br>
kızıl til kılur kısğa yaşlığ séni
<br>
قېزېل تیل قېلور قېسغا یاشلېغ سینی
<br>
esenlik tilese katığ ba anı
<br>
اسنلیک تیله‌سه قاتېغ با آنې
<br>
beyt 0965.
<br>
بیت (۰۹۶۵)
<br>
negü tér eşitgil özin kısğan er
<br>
نه‌گۆ تیر ائشیتگیل اؤزین قېسغان ار
<br>
esen tirlür inçin özin basğan er
<br>
اسن تیرلۆر اینچین اؤزین باسغان ار
<br>
beyt 0966.
<br>
بیت (۰۹۶۶)
<br>
kara baş yağısı kızıl til-turur
<br>
قارا باش یاغېسې قېزېل تیل تورور
<br>
neçe baş yédi bu takı ma yéyür
<br>
نئچه باش ییدی بو تاقې ما یییۆر
<br>
beyt 0967.
<br>
بیت (۰۹۶۷)
<br>
başıñnı tilese tiliñni küdez
<br>
باشېڭنې تیله‌سه تیلیڭنی کۆدز
<br>
tiliñ tegme künde başıñnı yanur
<br>
تیلیڭ تگمه کۆنده باشېڭنې یانور
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 0968.
<br>
بیت (۰۹۶۸)
<br>
ilig aydı uktum sözüñni tükel
<br>
ایلیگ آیدې اوقتوم سؤزۆڭنی تۆکل
<br>
tirig sözlemese idi ök muhâl
<br>
تیریگ سؤزله‌مه‌سه ایدی اؤک محال
<br>
beyt 0969.
<br>
بیت (۰۹۶۹)
<br>
meger iki törlüg kişi ol bilin
<br>
مگر ایکی تؤرلۆگ کیشی اۏل بیلین
<br>
birisi biligsiz birisi ağın
<br>
بیریسی بیلیگسیز بیریسی آغېن
<br>
beyt 0970.
<br>
بیت (۰۹۷۰)
<br>
ağın kendü berklig tili sözlemez
<br>
آغېن کندۆ برکلیگ تیلی سؤزله‌مز
<br>
biligsiz tili ol sözin kizlemez
<br>
بیلیگسیز تیلی اۏل سؤزین کیزله‌مز
<br>
beyt 0971.
<br>
بیت (۰۹۷۱)
<br>
biligsiz tili tutçı berklig kerek
<br>
بیلیگسیز تیلی توتچې برکلیگ کیرک
<br>
biliglig kişi tilke erklig kerek
<br>
بیلیگلیگ کیشی تیلکه ارکلیگ کیرک
<br>
beyt 0972.
<br>
بیت (۰۹۷۲)
<br>
biliglig sözi yérke suw teg-turur
<br>
بیلیگلیگ سؤزی ییرکه سوو تگ تورور
<br>
akıtsa suwuğ yérde ni‘met önür
<br>
آقېتسا سوووغ ییرده نعمت اؤنۆر
<br>
beyt 0973.
<br>
بیت (۰۹۷۳)
<br>
biliglig kişiniñ sawı eksümez
<br>
بیلیگلیگ کیشینیڭ ساوې اکسۆمز
<br>
akığlı süzük yul suwı eksümez
<br>
آقېغلې سۆزۆک یول سووې اکسۆمز
<br>
beyt 0974.
<br>
بیت (۰۹۷۴)
<br>
öyük çim osuğluğ bolur bilgeler
<br>
اؤیۆک چیم اۏسوغلوغ بۏلور بیلگه‌لر
<br>
çıkar suw kayuda adak tepseler
<br>
چېقار سوو قایودا آداق تپسه‌لر
<br>
beyt 0975.
<br>
بیت (۰۹۷۵)
<br>
biligsiz kişi köñli kum teg-turur
<br>
بیلیگسیز کیشی کؤڭلی قوم تگ تورور
<br>
ögüz kirse tolmaz ap ot yem önür
<br>
اؤگۆز کیرسه تۏلماز آپ اۏت یئم اؤنۆر
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0976.
<br>
بیت (۰۹۷۶)
<br>
yana aydı ay toldı ilig ukar
<br>
یانا آیدې آی تۏلدې ایلیگ اوقار
<br>
bu til yası tegse tiriglik tüker
<br>
بو تیل یاسې تگسه تیریگلیک تۆکر
<br>
beyt 0977.
<br>
بیت (۰۹۷۷)
<br>
tirig bolsa yalñuk kalı sözlemez
<br>
تیریگ بۏلسا یالڭوق قالې سؤزله‌مز
<br>
kerekligni sözler kişi kizlemez
<br>
کیرکلیگنی سؤزلر کیشی کیزله‌مز
<br>
beyt 0978.
<br>
بیت (۰۹۷۸)
<br>
ayıtğu kerek söz kişi sözlese
<br>
آیېتغو کیرک سؤز کیشی سؤزله‌سه
<br>
ayıtmasa sözni katığ kizlese
<br>
آیېتماسا سؤزنی قاتېغ کیزله‌سه
<br>
beyt 0979.
<br>
بیت (۰۹۷۹)
<br>
ayıtmaklık erkek-turur ay ilig
<br>
آیېتماقلېق ارکک تورور آی ایلیگ
<br>
cevâbı tişi ol yetürse bilig
<br>
جوابې تیشی اۏل یئتۆرسه بیلیگ
<br>
beyt 0980.
<br>
بیت (۰۹۸۰)
<br>
tişike bir erkek bolur kör eri
<br>
تیشیکه بیر ارکک بۏلور کؤر اری
<br>
anıñdın tuğar tuğsa iki urı
<br>
آنېڭدېن توغار توغسا ایکی اورې
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0981.
<br>
بیت (۰۹۸۱)
<br>
ilig aydı uktum sözüg barça çın
<br>
ایلیگ آیدې اوقتوم سؤزۆگ بارچا چېن
<br>
ayıtğu sözüm bar takı bir adın
<br>
آیېتغو سؤزۆم بار تاقې بیر آدېن
<br>
beyt 0982.
<br>
بیت (۰۹۸۲)
<br>
bu til yasın aydıñ eşittim anı
<br>
بو تیل یاسېن آیدېڭ ائشیتتیم آنې
<br>
anıñ asğı barmu ayu bér köni
<br>
آنېڭ آسغې بارمو آیو بیر کؤنی
<br>
beyt 0983.
<br>
بیت (۰۹۸۳)
<br>
bu til yasıña korksa emdi özüñ
<br>
بو تیل یاسېڭا قۏرقسا ایمدی اؤزۆڭ
<br>
yatu kalğa barça asığlığ sözüg
<br>
یاتو قالغا بارچا آسېغلېغ سؤزۆگ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0984.
<br>
بیت (۰۹۸۴)
<br>
bu ay toldı aydı söz asğı telim
<br>
بو آی تۏلدې آیدې سؤز آسغې تلیم
<br>
kalı sözleyü bilse uş bu tilim
<br>
قالې سؤزله‌یۆ بیلسه اوش بو تیلیم
<br>
beyt 0985.
<br>
بیت (۰۹۸۵)
<br>
yawa söz biligsiz tilindin çıkar
<br>
یاوا سؤز بیلیگسیز تیلیندین چېقار
<br>
biligsiz kişig bilge yılkı atar
<br>
بیلیگسیز کیشیگ بیلگه یېلقې آتار
<br>
beyt 0986.
<br>
بیت (۰۹۸۶)
<br>
kara kılkı teñsiz yawa sözlegen
<br>
قارا قېلقې تڭسیز یاوا سؤزله‌گن
<br>
yawa söz-turur bu kara baş yégen
<br>
یاوا سؤز تورور بو قارا باش ییگن
<br>
beyt 0987.
<br>
بیت (۰۹۸۷)
<br>
yawa sözlese söz neçe yas kılur
<br>
یاوا سؤزله‌سه سؤز نئچه یاس قېلور
<br>
eger sözleyü bilse asğı bolur
<br>
اگر سؤزله‌یۆ بیلسه آسغې بۏلور
<br>
beyt 0988.
<br>
بیت (۰۹۸۸)
<br>
kara karnı todsa kör ud teg yatur
<br>
قارا قارنې تۏدسا کؤر اود تگ یاتور
<br>
yawa sözke awnur özin semritür
<br>
یاوا سؤزکه آونور اؤزین سمریتۆر
<br>
beyt 0989.
<br>
بیت (۰۹۸۹)
<br>
yése todsa yatsa bu yılkı-turur
<br>
ییسه تۏدسا یاتسا بو یېلقې تورور
<br>
bu yılkı tédüküm bu kılkı-turur
<br>
بو یېلقې تیدۆکۆم بو قېلقې تورور
<br>
beyt 0990.
<br>
بیت (۰۹۹۰)
<br>
biliglig kişiler et öz yawrıtur
<br>
بیلیگلیگ کیشیلر ائت اؤز یاورېتور
<br>
bilig birle awnur cânın semritür
<br>
بیلیگ بیرله آونور جانېن سمریتۆر
<br>
beyt 0991.
<br>
بیت (۰۹۹۱)
<br>
et öz ülgi barça boğuzdın kirür
<br>
ائت اؤز اۆلگی بارچا بۏغوزدېن کیرۆر
<br>
bu cân ülgi çın söz kulaktın kirür
<br>
بو جان اۆلگی چېن سؤز قولاقتېن کیرۆر
<br>
beyt 0992.
<br>
بیت (۰۹۹۲)
<br>
bilig belgüsi kör iki neñ-turur
<br>
بیلیگ بلگۆسی کؤر ایکی نڭ تورور
<br>
bu iki bile er kızıl eñ urur
<br>
بو ایکی بیله ار قېزېل اڭ اورور
<br>
beyt 0993.
<br>
بیت (۰۹۹۳)
<br>
biri til-turur kör birisi boğuz
<br>
بیری تیل تورور کؤر بیریسی بۏغوز
<br>
bu iki basa tutsa asğı ögüz
<br>
بو ایکی باسا توتسا آسغې اؤگۆز
<br>
beyt 0994.
<br>
بیت (۰۹۹۴)
<br>
biliglig boğuz tilke erklig kerek
<br>
بیلیگلیگ بۏغوز تیلکه ارکلیگ کیرک
<br>
boğuz til küdezgen biliglig kerek
<br>
بۏغوز تیل کۆدزگن بیلیگلیگ کیرک
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 0995.
<br>
بیت (۰۹۹۵)
<br>
ilig aydı uktum bu söz belgülüg
<br>
ایلیگ آیدې اوقتوم بو سؤز بلگۆلۆگ
<br>
söz aslı neçe ol negü ol ülüg
<br>
سؤز آسلې نئچه اۏل نه‌گۆ اۏل اۆلۆگ
<br>
beyt 0996.
<br>
بیت (۰۹۹۶)
<br>
kayudın çıkar söz kayuka barır
<br>
قایودېن چېقار سؤز قایوقا بارېر
<br>
munı ma ayu bér maña ay(ünlem) bilir
<br>
مونې ما آیو بیر ماڭا آی(ۆنلم) بیلیر
<br>
beyt 0997.
<br>
بیت (۰۹۹۷)
<br>
neçe sözlemegü neçe sözlegü
<br>
نئچه سؤزله‌مه‌گۆ نئچه سؤزله‌گۆ
<br>
negü tér biliglig ukuşluğ bügü
<br>
نه‌گۆ تیر بیلیگلیگ اوقوشلوغ بۆگۆ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 0998.
<br>
بیت (۰۹۹۸)
<br>
bu ay toldı aydı söz ornı sır ol
<br>
بو آی تۏلدې آیدې سؤز اۏرنې سېر اۏل
<br>
söz ülgi on ol sözlegüsi bir ol
<br>
سؤز اۆلگی اۏن اۏل سؤزله‌گۆسی بیر اۏل
<br>
beyt 0999.
<br>
بیت (۰۹۹۹)
<br>
biri sözlegü ol tokuzı tıdığ
<br>
بیری سؤزله‌گۆ اۏل تۏقوزې تېدېغ
<br>
tıdığ söz tüpi aslı barça yıdığ
<br>
تېدېغ سؤز تۆپی آسلې بارچا یېدېغ
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 1000.
<br>
بیت (۱۰۰۰)
<br>
yana aydı ilig söz asğı neçe
<br>
یانا آیدې ایلیگ سؤز آسغې نئچه
<br>
yası ma neçe ol maña ay aça
<br>
یاسې ما نئچه اۏل ماڭا آی آچا
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 1001.
<br>
بیت (۱۰۰۱)
<br>
bu ay toldı aydı söz asğı uluğ
<br>
بو آی تۏلدې آیدې سؤز آسغې اولوغ
<br>
yérinçe tüşürse bedütür kuluğ
<br>
ییرینچه تۆشۆرسه بدۆتۆر قولوغ
<br>
beyt 1002.
<br>
بیت (۱۰۰۲)
<br>
söz asğı bile kör yağız yérdeki
<br>
سؤز آسغې بیله کؤر یاغېز ییرده‌کی
<br>
yaşıl kökke yoklar bolur tördeki
<br>
یاشېل کؤککه یۏقلار بۏلور تؤرده‌کی
<br>
beyt 1003.
<br>
بیت (۱۰۰۳)
<br>
kalı sözleyü bilmese til sözüg
<br>
قالې سؤزله‌یۆ بیلمه‌سه تیل سؤزۆگ
<br>
yaşıl kökte erse kör éndrür özüñ
<br>
یاشېل کؤکته ایرسه کؤر ایندرۆر اؤزۆڭ
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 1004.
<br>
بیت (۱۰۰۴)
<br>
yana aydı söznüñ üküşi neçe
<br>
یانا آیدې سؤزنۆڭ اۆکۆشی نئچه
<br>
azı ma neçe ol maña ay aça
<br>
آزې ما نئچه اۏل ماڭا آی آچا
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 1005.
<br>
بیت (۱۰۰۵)
<br>
bu ay toldı aydı üküş söz ol ol
<br>
بو آی تۏلدې آیدې اۆکۆش سؤز اۏل اۏل
<br>
ayıtmadı sözlep irikse köñül
<br>
آیېتمادې سؤزله‌پ ایریکسه کؤڭۆل
<br>
beyt 1006.
<br>
بیت (۱۰۰۶)
<br>
bu az söz ol ol kim ayıtmışka öz
<br>
بو آز سؤز اۏل اۏل کیم آیېتمېشقا اؤز
<br>
cevâb bérse sözke yanut kılsa söz
<br>
جواب بیرسه سؤزکه یانوت قېلسا سؤز
<br>
beyt 1007.
<br>
بیت (۱۰۰۷)
<br>
muñar meñzetü aydı şâ‘ir sözin
<br>
موڭار مڭزتۆ آیدې شاعر سؤزین
<br>
tilin söz bile tüzdi açtı yüzin
<br>
تیلین سؤز بیله تۆزدی آچتې یۆزین
<br>
beyt 1008.
<br>
بیت (۱۰۰۸)
<br>
sözüg yakşı sözle idi saknu öz
<br>
سؤزۆگ یاقشې سؤزله ایدی ساقنو اؤز
<br>
ayıttukta sözle yana terkin üz
<br>
آیېتتوقتا سؤزله یانا ترکین اۆز
<br>
beyt 1009.
<br>
بیت (۱۰۰۹)
<br>
üküş söz eşitgil telim sözleme
<br>
اۆکۆش سؤز ائشیتگیل تلیم سؤزله‌مه
<br>
ukuş birle sözle bilig birle tüz
<br>
اوقوش بیرله سؤزله بیلیگ بیرله تۆز
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 1010.
<br>
بیت (۱۰۱۰)
<br>
ilig aydı uktum bu sözni yéme
<br>
ایلیگ آیدې اوقتوم بو سؤزنی ییمه
<br>
takı bir sözüm bar sen ay kizleme
<br>
تاقې بیر سؤزۆم بار سن آی کیزله‌مه
<br>
beyt 1011.
<br>
بیت (۱۰۱۱)
<br>
kimiñdin eşitgü kerek söz çını
<br>
کیمیڭدین ائشیتگۆ کیرک سؤز چېنې
<br>
sözüg kimke ayğu maña ay munı
<br>
سؤزۆگ کیمکه آیغو ماڭا آی مونې
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 1012.
<br>
بیت (۱۰۱۲)
<br>
bu ay toldı aydı sözüg bilgedin
<br>
بو آی تۏلدې آیدې سؤزۆگ بیلگه‌دین
<br>
eşitgü biligsizke aysa kédin
<br>
ائشیتگۆ بیلیگسیزکه آیسا کیدین
<br>
beyt 1013.
<br>
بیت (۱۰۱۳)
<br>
uluğdın eşitgü kereklig sözüg
<br>
اولوغدېن ائشیتگۆ کیرکلیگ سؤزۆگ
<br>
kiçigke ayu bérgü tutsa özüñ
<br>
کیچیگکه آیو بیرگۆ توتسا اؤزۆڭ
<br>
beyt 1014.
<br>
بیت (۱۰۱۴)
<br>
üküş tıñlağu söz birer sözlegü
<br>
اۆکۆش تېڭلاغو سؤز بیرر سؤزله‌گۆ
<br>
maña mundağ aydı biliglig bügü
<br>
ماڭا مونداغ آیدې بیلیگلیگ بۆگۆ
<br>
beyt 1015.
<br>
بیت (۱۰۱۵)
<br>
üküş sözleyü bilge bolmaz kişi
<br>
اۆکۆش سؤزله‌یۆ بیلگه بۏلماز کیشی
<br>
üküş eştü bilge bulur tör başı
<br>
اۆکۆش ائشتۆ بیلگه بولور تؤر باشې
<br>
beyt 1016.
<br>
بیت (۱۰۱۶)
<br>
ağın bolsa yalñuk bilir hem bilig
<br>
آغېن بۏلسا یالڭوق بیلیر هم بیلیگ
<br>
tuñu bolsa tegmez biligke elig
<br>
توڭو بۏلسا تگمز بیلیگکه ائلیگ
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 1017.
<br>
بیت (۱۰۱۷)
<br>
yana aydı ilig ukuldı bu söz
<br>
یانا آیدې ایلیگ اوقولدې بو سؤز
<br>
takı bir sözüm bar anı aysun öz
<br>
تاقې بیر سؤزۆم بار آنې آیسون اؤز
<br>
beyt 1018.
<br>
بیت (۱۰۱۸)
<br>
tilig şükmü tutğu azu sözlese
<br>
تیلیگ شۆکمۆ توتغو آزو سؤزله‌سه
<br>
sözüg açsamu yég azu kizlese
<br>
سؤزۆگ آچسامو ییگ آزو کیزله‌سه
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 1019.
<br>
بیت (۱۰۱۹)
<br>
bu ay toldı aydı eşitsü ilig
<br>
بو آی تۏلدې آیدې ائشیتسۆ ایلیگ
<br>
tilin sözlemese kalur bu bilig
<br>
تیلین سؤزله‌مه‌سه قالور بو بیلیگ
<br>
beyt 1020.
<br>
بیت (۱۰۲۰)
<br>
tilig sökse bolmaz telim öggüsi
<br>
تیلیگ سؤکسه بۏلماز تلیم اؤگگۆسی
<br>
sözüg öggüsi bar yéme sökgüsi
<br>
سؤزۆگ اؤگگۆسی بار ییمه سؤکگۆسی
<br>
beyt 1021.
<br>
بیت (۱۰۲۱)
<br>
kamuğ teprenigli bu sansız kalın
<br>
قاموغ تپره‌نیگلی بو سانسېز قالېن
<br>
tanukluk bérür bir bayatığ tilin
<br>
تانوقلوق بیرۆر بیر بایاتېغ تیلین
<br>
beyt 1022.
<br>
بیت (۱۰۲۲)
<br>
törütti tümen miñ halâyıklarığ
<br>
تؤرۆتتی تۆمن میڭ خلایقلارېغ
<br>
tili birle teñrig ögerler arığ
<br>
تیلی بیرله تڭریگ اؤگرلر آرېغ
<br>
beyt 1023.
<br>
بیت (۱۰۲۳)
<br>
et özlüg kişike kereki bu ol
<br>
ائت اؤزلۆگ کیشیکه کیرکی بو اۏل
<br>
birisi tilin söz birisi köñül
<br>
بیریسی تیلین سؤز بیریسی کؤڭۆل
<br>
beyt 1024.
<br>
بیت (۱۰۲۴)
<br>
köñül til törütti köni söz üçün
<br>
کؤڭۆل تیل تؤرۆتتی کؤنی سؤز اۆچۆن
<br>
sözi egri bolsa küyer ol küçün
<br>
سؤزی اگری بۏلسا کۆیر اۏل کۆچۆن
<br>
beyt 1025.
<br>
بیت (۱۰۲۵)
<br>
köni sözlese söz kör asğı üküş
<br>
کؤنی سؤزله‌سه سؤز کؤر آسغې اۆکۆش
<br>
kalı sözlese egri barça söküş
<br>
قالې سؤزله‌سه اگری بارچا سؤکۆش
<br>
beyt 1026.
<br>
بیت (۱۰۲۶)
<br>
köni sözler erse tiliñ tepresü
<br>
کؤنی سؤزلر ایرسه تیلیڭ تپره‌سۆ
<br>
sözüg egri erse özüñ kizlesü
<br>
سؤزۆگ اگری ایرسه اؤزۆڭ کیزله‌سۆ
<br>
beyt 1027.
<br>
بیت (۱۰۲۷)
<br>
tilin sözlemese ağın tér kişi
<br>
تیلین سؤزله‌مه‌سه آغېن تیر کیشی
<br>
üküş sözlese atı yañşak başı
<br>
اۆکۆش سؤزله‌سه آتې یاڭشاق باشې
<br>
beyt 1028.
<br>
بیت (۱۰۲۸)
<br>
kişide uçuzı kişi yañşakı
<br>
کیشیده اوچوزې کیشی یاڭشاقې
<br>
kişide ağırı kişi ol akı
<br>
کیشیده آغېرې کیشی اۏل آقې
<br>
beyt 1029.
<br>
بیت (۱۰۲۹)
<br>
bu sözler eşitti sewindi élig
<br>
بو سؤزلر ائشیتتی سئویندی ایلیگ
<br>
közin kökke tikti kötürdi elig
<br>
کؤزین کؤککه تیکتی کؤتۆردی ائلیگ
<br>
beyt 1030.
<br>
بیت (۱۰۳۰)
<br>
bayatka şükür kıldı ögdi üküş
<br>
بایاتقا شکر قېلدې اؤگدی اۆکۆش
<br>
ayur ay idim sen bağırsak küsüş
<br>
آیور آی ایدیم سن باغېرساق کۆسۆش
<br>
beyt 1031.
<br>
بیت (۱۰۳۱)
<br>
kamuğ edgülük tegdi séndin maña
<br>
قاموغ ائدگۆلۆک تگدی سیندین ماڭا
<br>
tapuğsuz kuluñ-men yazukluğ saña
<br>
تاپوغسوز قولوڭ من یازوقلوغ ساڭا
<br>
beyt 1032.
<br>
بیت (۱۰۳۲)
<br>
tilekimni bérdiñ kamuğ ârzûlar
<br>
تیلکیمنی بیردیڭ قاموغ آرزولار
<br>
erej dünyâ devlet üküş edgüler
<br>
ارژ دۆنیا دَولت اۆکۆش ائدگۆلر
<br>
beyt 1033.
<br>
بیت (۱۰۳۳)
<br>
bu şükruğ negü teg ötey öz özün
<br>
بو شکروغ نه‌گۆ تگ اؤتَی اؤز اؤزۆن
<br>
munıñ şükrı sen kıl saña ay tüzün
<br>
مونېڭ شکری سن قېل ساڭا آی تۆزۆن
<br>
beyt 1034.
<br>
بیت (۱۰۳۴)
<br>
sözin kesti açtı ağı kaznakı
<br>
سؤزین کستی آچتې آغې قازناقې
<br>
üledi öküç neñ çığaylar hakı
<br>
اۆله‌دی اؤکۆچ نڭ چېغایلار حقی
<br>
beyt 1035.
<br>
بیت (۱۰۳۵)
<br>
ağırladı ilig bu ay toldını
<br>
آغېرلادې ایلیگ بو آی تۏلدېنې
<br>
açığ bérdi elgin tilin ögdini
<br>
آچېغ بیردی ائلگین تیلین اؤگدینی
<br>
beyt 1036.
<br>
بیت (۱۰۳۶)
<br>
vezîrlık añar bérdi tamğa ayağ
<br>
وزیرلېق آڭار بیردی تامغا آیاغ
<br>
tuğı kövrügi birle bérdi kuyağ
<br>
توغې کؤورۆگی بیرله بیردی قویاغ
<br>
beyt 1037.
<br>
بیت (۱۰۳۷)
<br>
kamuğ élke kıldı kör elgi uzun
<br>
قاموغ ایلکه قېلدې کؤر ائلگی اوزون
<br>
boyun egdi düşmân kiterdi özün
<br>
بۏیون ایگدی دۆشمان کیتردی اؤزۆن
<br>
beyt 1038.
<br>
بیت (۱۰۳۸)
<br>
bu ay toldı süzdi kamuğ iş küdüg
<br>
بو آی تۏلدې سۆزدی قاموغ ایش کۆدۆگ
<br>
küwenç kıldı özke bu bulmış üdüg
<br>
کۆوه‌نچ قېلدې اؤزکه بو بولمېش اۆدۆگ
<br>
beyt 1039.
<br>
بیت (۱۰۳۹)
<br>
bayudı bodun hem itildi éli
<br>
بایودې بۏدون هم ایتیلدی ایلی
<br>
iligke du‘â kıldı bodnı tili
<br>
ایلیگکه دعا قېلدې بۏدنې تیلی
<br>
beyt 1040.
<br>
بیت (۱۰۴۰)
<br>
kutuldı bodun kitti emgekleri
<br>
قوتولدې بۏدون کیتتی امگکلری
<br>
kozı birle katlıp yorıdı böri
<br>
قۏزې بیرله قاتلېپ یۏرېدې بؤری
<br>
beyt 1041.
<br>
بیت (۱۰۴۱)
<br>
itildi éli hem tüzüldi törü
<br>
ایتیلدی ایلی هم تۆزۆلدی تؤرۆ
<br>
ilig devleti boldı künde örü
<br>
ایلیگ دَولتی بۏلدې کۆنده اؤرۆ
<br>
beyt 1042.
<br>
بیت (۱۰۴۲)
<br>
yorıdı bir ança bu yañlığ kutun
<br>
یۏرېدې بیر آنچا بو یاڭلېغ قوتون
<br>
tüzüldi éli bodnı barça bütün
<br>
تۆزۆلدی ایلی بۏدنې بارچا بۆتۆن
<br>
beyt 1043.
<br>
بیت (۱۰۴۳)
<br>
telim arttı ilde yañı kend uluş
<br>
تلیم آرتتې ایلده یاڭې کند اولوش
<br>
ilig kaznakı toldı altun kümüş
<br>
ایلیگ قازناقې تۏلدې آلتون کۆمۆش
<br>
beyt 1044.
<br>
بیت (۱۰۴۴)
<br>
sewindi ilig inçke tegdi özi
<br>
سئویندی ایلیگ اینچکه تگدی اؤزی
<br>
ajunda yadıldı kör atı sözi
<br>
آژوندا یادېلدې کؤر آتې سؤزی
<br>
20
<br>
۲۰
<br>
kut kıvılkın devlet irsellikin ayur
<br>
قوت قېوېلقېن دَولت ایرسللیکین آیور
<br>
beyt 1045.
<br>
بیت (۱۰۴۵)
<br>
tükel buldı ay toldı ârzû tilek
<br>
تۆکل بولدې آی تۏلدې آرزو تیلک
<br>
kıwı kut karıp yıktı arka yölek
<br>
قېوې قوت قارېپ یېقتې آرقا یؤلک
<br>
beyt 1046.
<br>
بیت (۱۰۴۶)
<br>
yéme yakşı aymış biliglig bügü
<br>
ییمه یاقشې آیمېش بیلیگلیگ بۆگۆ
<br>
tükel bolsa ni‘met bulumaz yégü
<br>
تۆکل بۏلسا نعمت بولوماز ییگۆ
<br>
beyt 1047.
<br>
بیت (۱۰۴۷)
<br>
takı munda yégrek bilig sözlemiş
<br>
تاقې موندا ییگرک بیلیگ سؤزله‌میش
<br>
tükel bolsa ni‘met tüker yaş témiş
<br>
تۆکل بۏلسا نعمت تۆکر یاش تیمیش
<br>
beyt 1048.
<br>
بیت (۱۰۴۸)
<br>
idi yakşı aymış biliglig sözi
<br>
ایدی یاقشې آیمېش بیلیگلیگ سؤزی
<br>
bu bilge sözi ol biligsiz közi
<br>
بو بیلگه سؤزی اۏل بیلیگسیز کؤزی
<br>
beyt 1049.
<br>
بیت (۱۰۴۹)
<br>
énigli ağar ol ağığlı éner
<br>
اینیگلی آغار اۏل آغېغلې اینر
<br>
yaruğlı tunar ol yorığlı tınar
<br>
یاروغلې تونار اۏل یۏرېغلې تېنار
<br>
beyt 1050.
<br>
بیت (۱۰۵۰)
<br>
ne kim işler erse tükelin küder
<br>
نه کیم ایشلر ایرسه تۆکلین کۆدر
<br>
tükegli tükese énişke yanar
<br>
تۆکَگلی تۆکه‌سه اینیشکه یانار
<br>
beyt 1051.
<br>
بیت (۱۰۵۱)
<br>
bu ay toldı buldı tilekin tükel
<br>
بو آی تۏلدې بولدې تیلکین تۆکل
<br>
tüketti tiriglig turu kaldı mâl
<br>
تۆکتتی تیریگلیگ تورو قالدې مال
<br>
beyt 1052.
<br>
بیت (۱۰۵۲)
<br>
yana irlü kirdi bu tolmış ayı
<br>
یانا ایرلۆ کیردی بو تۏلمېش آیې
<br>
kadır kışka yandı yarumış yayı
<br>
قادرا قېشقا یاندې یارومېش یایې
<br>
beyt 1053.
<br>
بیت (۱۰۵۳)
<br>
yaraşık tadular karıştı için
<br>
یاراشېق تادولار قارېشتې ایچین
<br>
küçendi biri tuttı bastı üçin
<br>
کۆچندی بیری توتتې باستې اۆچین
<br>
beyt 1054.
<br>
بیت (۱۰۵۴)
<br>
tadu tegşürüldi aşı boldı yég
<br>
تادو تگشۆرۆلدی آشې بۏلدې ییگ
<br>
ağır boldı köñli katığ tuttı ig
<br>
آغېر بۏلدې کؤڭلی قاتېغ توتتې ایگ
<br>
beyt 1055.
<br>
بیت (۱۰۵۵)
<br>
tadu artadı kör küçi eksüdi
<br>
تادو آرتادې کؤر کۆچی اکسۆدی
<br>
kağıl teg köni bod egildi kodı
<br>
قاغېل تگ کؤنی بۏد اگیلدی قۏدې
<br>
beyt 1056.
<br>
بیت (۱۰۵۶)
<br>
tutup çaldı yérke ağır ig kelip
<br>
توتوپ چالدې ییرکه آغېر ایگ کلیپ
<br>
töşekke kirip yattı muñluğ ulıp
<br>
تؤشککه کیریپ یاتتې موڭلوغ اولېپ
<br>
beyt 1057.
<br>
بیت (۱۰۵۷)
<br>
otaçı tirildi tamur kördiler
<br>
اۏتاچې تیریلدی تامور کؤردیلر
<br>
ol ig kem ne ermiş ayu bérdiler
<br>
اۏل ایگ کم نه ایرمیش آیو بیردیلر
<br>
beyt 1058.
<br>
بیت (۱۰۵۸)
<br>
kayu aydı kan tutmış emdi munı
<br>
قایو آیدې قان توتمېش ایمدی مونې
<br>
aça bérgü ekhel akıtğu kanı
<br>
آچا بیرگۆ اکهل آقېتغو قانې
<br>
beyt 1059.
<br>
بیت (۱۰۵۹)
<br>
kayu aydı ötrüm içürgü kerek
<br>
قایو آیدې اؤترۆم ایچۆرگۆ کیرک
<br>
özi katmış emdi boşutğu kerek
<br>
اؤزی قاتمېش ایمدی بۏشوتغو کیرک
<br>
beyt 1060.
<br>
بیت (۱۰۶۰)
<br>
kayusı soğık itti kattı cülâb
<br>
قایوسې سۏغېق ایتتی قاتتې جۆلاب
<br>
kayu kıldı bérdi kereklig şerâb
<br>
قایو قېلدې بیردی کیرکلیگ شراب
<br>
beyt 1061.
<br>
بیت (۱۰۶۱)
<br>
ot em kalmadı kör neçe kıldılar
<br>
اۏت ائم قالمادې کؤر نئچه قېلدېلار
<br>
yaraşık ne erse anı bérdiler
<br>
یاراشېق نه ایرسه آنې بیردیلر
<br>
beyt 1062.
<br>
بیت (۱۰۶۲)
<br>
asığ kılmadı künde arttı igi
<br>
آسېغ قېلمادې کۆنده آرتتې ایگی
<br>
koradı küçi künde yétti ögi
<br>
قۏرادې کۆچی کۆنده ییتتی اؤگی
<br>
beyt 1063.
<br>
بیت (۱۰۶۳)
<br>
negü tér eşitgil sakınuk kişi
<br>
نه‌گۆ تیر ائشیتگیل ساقېنوق کیشی
<br>
sakınuk kişi ol kişiler başı
<br>
ساقېنوق کیشی اۏل کیشیلر باشې
<br>
beyt 1064.
<br>
بیت (۱۰۶۴)
<br>
kerek kat şelişe kerek tiryâk ét
<br>
کیرک قات شئلیشه کیرک تریاک ایت
<br>
kerek matrıdus kat ya çurnı ögit
<br>
کیرک ماترېدوس قات یا چورنې اؤگیت
<br>
beyt 1065.
<br>
بیت (۱۰۶۵)
<br>
kerek tut otaçı kerek erse kam
<br>
کیرک توت اۏتاچې کیرک ایرسه قام
<br>
ölüglike hergiz asığ kılmaz em
<br>
اؤلۆگلیکه هرگز آسېغ قېلماز ائم
<br>
beyt 1066.
<br>
بیت (۱۰۶۶)
<br>
osal bolmağıl ay tirig boldaçı
<br>
اۏسال بۏلماغېل آی تیریگ بۏلداچې
<br>
tirig bolduñ erse özüñ öldeçi
<br>
تیریگ بۏلدوڭ ایرسه اؤزۆڭ اؤلده‌چی
<br>
beyt 1067.
<br>
بیت (۱۰۶۷)
<br>
bu ay toldı hâlin eşitti ilig
<br>
بو آی تۏلدې حالېن ائشیتتی ایلیگ
<br>
ölüm tutğakı ig tegürmiş elig
<br>
اؤلۆم توتغاقې ایگ تیگۆرمیش ائلیگ
<br>
beyt 1068.
<br>
بیت (۱۰۶۸)
<br>
ilig aytu keldi bu ay toldını
<br>
ایلیگ آیتو کلدی بو آی تۏلدېنې
<br>
kelip kördi ilig yatur hâlini
<br>
کلیپ کؤردی ایلیگ یاتور حالېنې
<br>
ilig su’âli ay toldıka
<br>
ایلیگ سؤالی آی تۏلدېقا
<br>
beyt 1069.
<br>
بیت (۱۰۶۹)
<br>
ayıttı ilig emdi köñlüñ neteg
<br>
آیېتتې ایلیگ ایمدی کؤڭلۆڭ نه‌تگ
<br>
negü ol igiñ emdi udkuñ neteg
<br>
نه‌گۆ اۏل ایگیڭ ایمدی اودقوڭ نه‌تگ
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 1070.
<br>
بیت (۱۰۷۰)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
méni tuttı ol ig añar yok otı
<br>
مینی توتتې اۏل ایگ آڭار یۏق اۏتې
<br>
beyt 1071.
<br>
بیت (۱۰۷۱)
<br>
tolu erdi ayım irildi tolu
<br>
تۏلو ایردی آیېم ایریلدی تۏلو
<br>
talu erdi kılkım barır bu talu
<br>
تالو ایردی قېلقېم بارېر بو تالو
<br>
beyt 1072.
<br>
بیت (۱۰۷۲)
<br>
sewinçin tuğar erdi toğmış künüm
<br>
سئوینچین توغار ایردی تۏغمېش کۆنۆم
<br>
künüm batğalır teg yarumaz tünüm
<br>
کۆنۆم باتغالېر تگ یاروماز تۆنۆم
<br>
beyt 1073.
<br>
بیت (۱۰۷۳)
<br>
küwençlik tiriglik kötürdi özin
<br>
کۆونچلیک تیریگلیک کؤتۆردی اؤزین
<br>
yayığ dünyâ méndin ewürdi yüzin
<br>
یایېغ دۆنیا میندین ائوۆردی یۆزین
<br>
beyt 1074.
<br>
بیت (۱۰۷۴)
<br>
sewinç ârzû ni‘met turu kalğalır
<br>
سئوینچ آرزو نعمت تورو قالغالېر
<br>
sakınç kadğu mihnet maña kelgelir
<br>
ساقېنچ قادغو محنت ماڭا کلگه‌لیر
<br>
beyt 1075.
<br>
بیت (۱۰۷۵)
<br>
munu adrılur-men seniñdin bu kün
<br>
مونو آدرېلور من سنیڭدین بو کۆن
<br>
ulıyu barır-men ökünçün muñun
<br>
اولېیو بارېرمن اؤکۆنچۆن موڭون
<br>
beyt 1076.
<br>
بیت (۱۰۷۶)
<br>
negü tér eşitgil bügü él begi
<br>
نه‌گۆ تیر ائشیتگیل بۆگۆ ایل بگی
<br>
bodun başlağuçı kişide yégi
<br>
بۏدون باشلاغوچې کیشیده ییگی
<br>
beyt 1077.
<br>
بیت (۱۰۷۷)
<br>
ne edgü neñ erdi bu devlet kelip
<br>
نه ائدگۆ نڭ ایردی بو دَولت کلیپ
<br>
yana barmaz erse tilekçe yelip
<br>
یانا بارماز ایرسه تیلکچه یئلیپ
<br>
beyt 1078.
<br>
بیت (۱۰۷۸)
<br>
ne yakşı neñ erdi bu beglik işi
<br>
نه یاقشې نڭ ایردی بو بگلیک ایشی
<br>
ölüm tutmaz erse yorısa kişi
<br>
اؤلۆم توتماز ایرسه یۏرېسا کیشی
<br>
beyt 1079.
<br>
بیت (۱۰۷۹)
<br>
ne körklüg kün erdi yégitlik küni
<br>
نه کؤرکلۆگ کۆن ایردی ییگیتلیک کۆنی
<br>
karılık yok erse yorısa köni
<br>
قارېلېق یۏق ایرسه یۏرېسا کؤنی
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 1080.
<br>
بیت (۱۰۸۰)
<br>
ilig aydı ay toldı kodğıl bu söz
<br>
ایلیگ آیدې آی تۏلدې قۏدغېل بو سؤز
<br>
bu söz sözlemegil ayâ köñli tüz
<br>
بو سؤز سؤزله‌مه‌گیل آیا کؤڭلی تۆز
<br>
beyt 1081.
<br>
بیت (۱۰۸۱)
<br>
kişi barça igler kör edgü bolur
<br>
کیشی بارچا ایگلر کؤر ائدگۆ بۏلور
<br>
saña yalñuz ermez bu ig ay unur
<br>
ساڭا یالڭوز ایرمز بو ایگ آی اونور
<br>
beyt 1082.
<br>
بیت (۱۰۸۲)
<br>
nelük tilde körksüz yorır bu sözüg
<br>
نه‌لۆک تیلده کؤرکسۆز یۏرېر بو سؤزۆگ
<br>
nelük köñlüñi artatur sen özüñ
<br>
نه‌لۆک کؤڭلۆڭی آرتاتور سن اؤزۆڭ
<br>
beyt 1083.
<br>
بیت (۱۰۸۳)
<br>
saña emdi awnıp yorır erdi öz
<br>
ساڭا ایمدی آونېپ یۏرېر ایردی اؤز
<br>
maña titgü teg sen adın boldı söz
<br>
ماڭا تیتگۆ تگ سن آدېن بۏلدې سؤز
<br>
beyt 1084.
<br>
بیت (۱۰۸۴)
<br>
bayat edgü kılğay bu söz sözleme
<br>
بایات ائدگۆ قېلغای بو سؤز سؤزله‌مه
<br>
tügün urma otun meniñ köñlüme
<br>
تۆگۆن اورما اۏتون منیڭ کؤڭلۆمه
<br>
ay toldı cevâbı iligke
<br>
آی تۏلدې جوابې ایلیگکه
<br>
beyt 1085.
<br>
بیت (۱۰۸۵)
<br>
bu ay toldı aydı ay ilig kutı
<br>
بو آی تۏلدې آیدې آی ایلیگ قوتې
<br>
bu igke emi yok tileme otı
<br>
بو ایگکه ائمی یۏق تیله‌مه اۏتې
<br>
beyt 1086.
<br>
بیت (۱۰۸۶)
<br>
kayu kim tuğar erse ölgü kerek
<br>
قایو کیم توغار ایرسه اؤلگۆ کیرک
<br>
kayu neñ ağar erse ilgü kerek
<br>
قایو نڭ آغار ایرسه ایلگۆ کیرک
<br>
beyt 1087.
<br>
بیت (۱۰۸۷)
<br>
ağışka éniş ol edizke batığ
<br>
آغېشقا اینیش اۏل ائدیزکه باتېغ
<br>
sewinçke sakınç ol açığka tatığ
<br>
سئوینچکه ساقېنچ اۏل آچېغقا تاتېغ
<br>
beyt 1088.
<br>
بیت (۱۰۸۸)
<br>
yana ma saña aydım uş bu sözüm
<br>
یانا ما ساڭا آیدېم اوش بو سؤزۆم
<br>
kılınçım yayığ tép ne irsel özüm
<br>
قېلېنچېم یایېغ تیپ نه ایرسل اؤزۆم
<br>
beyt 1089.
<br>
بیت (۱۰۸۹)
<br>
meniñ kılkımı aydım erdi saña
<br>
منیڭ قېلقېمې آیدېم ایردی ساڭا
<br>
köñül bamağu erdiñ emdi maña
<br>
کؤڭۆل باماغو ایردیڭ ایمدی ماڭا
<br>
beyt 1090.
<br>
بیت (۱۰۹۰)
<br>
barır-men muñar sen sizik tutmağıl
<br>
بارېرمن موڭار سن سیزیک توتماغېل
<br>
toğuğlı kim ölmez tése bütmegil
<br>
تۏغوغلې کیم اؤلمز تیسه بۆتمه‌گیل
<br>
beyt 1091.
<br>
بیت (۱۰۹۱)
<br>
ınançsız téme emdi sökme méni
<br>
اېنانچسېز تیمه ایمدی سؤکمه مینی
<br>
ınanç kılmağa dünyâ kodğa séni
<br>
اېنانچ قېلماغا دۆنیا قۏدغا سینی
<br>
beyt 1092.
<br>
بیت (۱۰۹۲)
<br>
cefâ kıldı tép sen ilenme maña
<br>
جفا قېلدې تیپ سن ایلَنمه ماڭا
<br>
meniñde cefâçı bu dünyâ saña
<br>
منیڭده جفاچې بو دۆنیا ساڭا
<br>
beyt 1093.
<br>
بیت (۱۰۹۳)
<br>
usanma ölür sen meniñde basa
<br>
اوسانما اؤلۆر سن منیڭده باسا
<br>
ınanma bu dünyâka bütme usba
<br>
اېنانما بو دۆنیاقا بۆتمه اوسبا
<br>
beyt 1094.
<br>
بیت (۱۰۹۴)
<br>
ağırladıñ erdi tapuğsuz méni
<br>
آغېرلادېڭ ایردی تاپوغسوز مینی
<br>
tapuğ yetrümedim ay ilig kanbı
<br>
تاپوغ یئترۆمه‌دیم آی ایلیگ قانبې
<br>
beyt 1095.
<br>
بیت (۱۰۹۵)
<br>
tilek ârzûn ermez meniñ ölmekim
<br>
تیلک آرزون ایرمز منیڭ اؤلمکیم
<br>
bu kün bolmış ermez kelip barmakım
<br>
بو کۆن بۏلمېش ایرمز کلیپ بارماقېم
<br>
beyt 1096.
<br>
بیت (۱۰۹۶)
<br>
üzelü barır-men öz erksiz bolup
<br>
اۆزه‌لۆ بارېرمن اؤز ارکسیز بۏلوپ
<br>
kutulğu yérim yok tiriglik bulup
<br>
قوتولغو ییریم یۏق تیریگلیک بولوپ
<br>
beyt 1097.
<br>
بیت (۱۰۹۷)
<br>
yok erdim törütti igidti méni
<br>
یۏق ایردیم تؤرۆتتی ایگیدتی مینی
<br>
kiçig oğlan erdim bedütti méni
<br>
کیچیگ اۏغلان ایردیم بدۆتتی مینی
<br>
beyt 1098.
<br>
بیت (۱۰۹۸)
<br>
yalıñ yüzlüg erdim bütürdi sakal
<br>
یالېڭ یۆزلۆگ ایردیم بۆتۆردی ساقال
<br>
kara kuzğun erdim kuğu kıldı çal
<br>
قارا قوزغون ایردیم قوغو قېلدې چال
<br>
beyt 1099.
<br>
بیت (۱۰۹۹)
<br>
bodum erdi ok teg egildi bodum
<br>
بۏدوم ایردی اۏق تگ اگیلدی بۏدوم
<br>
tiriglik tükedi yetildi üdüm
<br>
تیریگلیک تۆکه‌دی یئتیلدی اۆدۆم
<br>
beyt 1100.
<br>
بیت (۱۱۰۰)
<br>
yine yakşı aymış bügü bilgi kéñ
<br>
یینه یاقشې آیمېش بۆگۆ بیلگی کیڭ
<br>
eşitgil munı sen ayâ kızğu eñ
<br>
ائشیتگیل مونې سن آیا قېزغو اڭ
<br>
beyt 1101.
<br>
بیت (۱۱۰۱)
<br>
kayu başka kirse kuğu kırtışı
<br>
قایو باشقا کیرسه قوغو قېرتېشې
<br>
kuğu teg ürüñ kılğu köñlin kişi
<br>
قوغو تگ اۆرۆڭ قېلغو کؤڭلین کیشی
<br>
beyt 1102.
<br>
بیت (۱۱۰۲)
<br>
kimiñ egri bolsa köni tal bodı
<br>
کیمیڭ اگری بۏلسا کؤنی تال بۏدې
<br>
köni kılğu köñlin yetildi üdi
<br>
کؤنی قېلغو کؤڭلین یئتیلدی اۆدی
<br>
beyt 1103.
<br>
بیت (۱۱۰۳)
<br>
ürüñ boldı erse kara saç sakal
<br>
اۆرۆڭ بۏلدې ایرسه قارا ساچ ساقال
<br>
anunğu busuğçı ölümke tükel
<br>
آنونغو بوسوغچې اؤلۆمکه تۆکل
<br>
beyt 1104.
<br>
بیت (۱۱۰۴)
<br>
muñar meñzetü aydı şâ‘ir bu söz
<br>
موڭار مڭزتۆ آیدې شاعر بو سؤز
<br>
eşitgil munı sen ayâ edgü öz
<br>
ائشیتگیل مونې سن آیا ائدگۆ اؤز
<br>
beyt 1105.
<br>
بیت (۱۱۰۵)
<br>
kara saç ürüñi ölümdin yumuş
<br>
قارا ساچ اۆرۆڭی اؤلۆمدین یوموش
<br>
kılur ol tirigke tiriglik küsüş
<br>
قېلور اۏل تیریگکه تیریگلیک کۆسۆش
<br>
beyt 1106.
<br>
بیت (۱۱۰۶)
<br>
tü ni‘met yédiñ me tiriglik yédiñ
<br>
تۆ نعمت ییدیڭ مه تیریگلیک ییدیڭ
<br>
ölüm yér séni sen usanma üküş
<br>
اؤلۆم ییر سینی سن اوسانما اۆکۆش
<br>
ilig cevâbı ay toldıka
<br>
ایلیگ جوابې آی تۏلدېقا
<br>
beyt 1107.
<br>
بیت (۱۱۰۷)
<br>
ilig aydı ay toldı iwme serin
<br>
ایلیگ آیدې آی تۏلدې ایومه سرین
<br>
ig ol bu yazuklarka yulğı yarın
<br>
ایگ اۏل بو یازوقلارقا یولغې یارېن
<br>
beyt 1108.
<br>
بیت (۱۱۰۸)
<br>
ölür erdi erse kamuğ iglegen
<br>
اؤلۆر ایردی ایرسه قاموغ ایگله‌گن
<br>
kişi kalmağay erdi rûzî yégen
<br>
کیشی قالماغای ایردی روزی ییگن
<br>
beyt 1109.
<br>
بیت (۱۱۰۹)
<br>
bayat edgü kılğay bu igdin séni
<br>
بایات ائدگۆ قېلغای بو ایگدین سینی
<br>
köñülüñ çökürme sen inç yat köni
<br>
کؤڭۆلۆڭ چؤکۆرمه سن اینچ یات کؤنی
<br>
beyt 1110.
<br>
بیت (۱۱۱۰)
<br>
du‘â kıldı ilig kör açtı tilig
<br>
دعا قېلدې ایلیگ کؤر آچتې تیلیگ
<br>
şifâ koldı rabdın kötürdi elig
<br>
شفا قۏلدې ربدین کؤتۆردی ائلیگ
<br>
beyt 1111.
<br>
بیت (۱۱۱۱)
<br>
turup çıktı andın sakınçın tügük
<br>
توروپ چېقتې آندېن ساقېنچېن تۆگۆک
<br>
kelip karşıka kirdi köñli tüşük
<br>
کلیپ قارشېقا کیردی کؤڭلی تۆشۆک
<br>
beyt 1112.
<br>
بیت (۱۱۱۲)
<br>
çığayka üledi üküş neñ tawar
<br>
چېغایقا اۆله‌دی اۆکۆش نڭ تاوار
<br>
asığ kılğamu tép sakındı añar
<br>
آسېغ قېلغامو تیپ ساقېندې آڭار
<br>
beyt 1113.
<br>
بیت (۱۱۱۳)
<br>
asığ kıldı erse ölümke kümüş
<br>
آسېغ قېلدې ایرسه اؤلۆمکه کۆمۆش
<br>
kümüş kılğay erdi er özke yuluş
<br>
کۆمۆش قېلغای ایردی ار اؤزکه یولوش
<br>
beyt 1114.
<br>
بیت (۱۱۱۴)
<br>
ölümke yuluş kıldı erse kişi
<br>
اؤلۆمکه یولوش قېلدې ایرسه کیشی
<br>
yulup ölmegey erdi élçi başı
<br>
یولوپ اؤلمه‌گَی ایردی ایلچی باشې
<br>
beyt 1115.
<br>
بیت (۱۱۱۵)
<br>
bu ay toldınıñ kör igi ağrudı
<br>
بو آی تۏلدېنېڭ کؤر ایگی آغرودې
<br>
umınçsız bolup cândın elgin yudı
<br>
اومېنچسېز بۏلوپ جاندېن ائلگین یودې
<br>
beyt 1116.
<br>
بیت (۱۱۱۶)
<br>
ökündi ayur ay tiriglik isiz
<br>
اؤکۆندی آیور آی تیریگلیک ایسیز
<br>
yawalıkka ıdtım isiz körk bediz
<br>
یاوالېققا اېدتېم ایسیز کؤرک بدیز
<br>
beyt 1117.
<br>
بیت (۱۱۱۷)
<br>
tiriglik keçürdüm osallık bile
<br>
تیریگلیک کئچۆردۆم اۏساللېق بیله
<br>
yégitlikni ıdtım yawalık bile
<br>
ییگیتلیکنی اېدتېم یاوالېق بیله
<br>
beyt 1118.
<br>
بیت (۱۱۱۸)
<br>
küremiş kürek erdi uş bu özüm
<br>
کۆره‌میش کۆره‌ک ایردی اوش بو اؤزۆم
<br>
ecel tuttı éltür ne asğı sözüm
<br>
اجل توتتې ایلتۆر نه آسغې سؤزۆم
<br>
beyt 1119.
<br>
بیت (۱۱۱۹)
<br>
ajun mâlı térdi özüm suklukun
<br>
آژون مالې تیردی اؤزۆم سوقلوقون
<br>
kalır neñ barır-men bu kün yoklukun
<br>
قالېر نڭ بارېرمن بو کۆن یۏقلوقون
<br>
beyt 1120.
<br>
بیت (۱۱۲۰)
<br>
elig til uzun kıldım erdi üküş
<br>
ائلیگ تیل اوزون قېلدېم ایردی اۆکۆش
<br>
ölüm keldi tuttı tınım kıstı uş
<br>
اؤلۆم کلدی توتتې تېنېم قېستې اوش
<br>
beyt 1121.
<br>
بیت (۱۱۲۱)
<br>
bu yañlığ ökündi üküş yığladı
<br>
بو یاڭلېغ اؤکۆندی اۆکۆش یېغلادې
<br>
ökünçi ölümke asığ kılmadı
<br>
اؤکۆنچی اؤلۆمکه آسېغ قېلمادې
<br>
beyt 1122.
<br>
بیت (۱۱۲۲)
<br>
ne muñluğ-turur bu apa oğlanı
<br>
نه موڭلوغ تورور بو آپا اۏغلانې
<br>
tilek teg bulumaz tiriglik küni
<br>
تیلک تگ بولوماز تیریگلیک کۆنی
<br>
beyt 1123.
<br>
بیت (۱۱۲۳)
<br>
tilek bulsa bolmaz tiriglik yégü
<br>
تیلک بولسا بۏلماز تیریگلیک ییگۆ
<br>
tirig bolsa bulmaz tilek ay bügü
<br>
تیریگ بۏلسا بولماز تیلک آی بۆگۆ
<br>
beyt 1124.
<br>
بیت (۱۱۲۴)
<br>
az edgüke tegse unıtur özin
<br>
آز ائدگۆکه تگسه اونېتور اؤزین
<br>
yaşıl kökte üstün yorıtur sözin
<br>
یاشېل کؤکته اۆستۆن یۏرېتور سؤزین
<br>
beyt 1125.
<br>
بیت (۱۱۲۵)
<br>
ağırlıkka tegse küwez kür bolur
<br>
آغېرلېققا تگسه کۆوز کۆر بۏلور
<br>
ölüm tutsa odlur ökünçün ölür
<br>
اؤلۆم توتسا اۏدلور اؤکۆنچۆن اؤلۆر
<br>
beyt 1126.
<br>
بیت (۱۱۲۶)
<br>
yése todsa kılkı bolur buğrağu
<br>
ییسه تۏدسا قېلقې بۏلور بوغراغو
<br>
kalı karnı açsa bilip yér ağu
<br>
قالې قارنې آچسا بیلیپ ییر آغو
<br>
beyt 1127.
<br>
بیت (۱۱۲۷)
<br>
sakınçka sızar kör erejke irer
<br>
ساقېنچقا سېزار کؤر ارژکه ایرر
<br>
sewerin bulur bulsa terkin yirer
<br>
سئورین بولور بولسا ترکین ییرر
<br>
beyt 1128.
<br>
بیت (۱۱۲۸)
<br>
ökündi bu ay toldı tındı uluğ
<br>
اؤکۆندی بو آی تۏلدې تېندې اولوغ
<br>
ayur-men yitürdüm könilik yoluğ
<br>
آیورمن ییتۆردۆم کؤنیلیک یۏلوغ
<br>
beyt 1129.
<br>
بیت (۱۱۲۹)
<br>
nelük tirdim erdi bu altun kümüş
<br>
نه‌لۆک تیردیم ایردی بو آلتون کۆمۆش
<br>
nelük kılmadım men çığayka ülüş
<br>
نه‌لۆک قېلمادېم من چېغایقا اۆلۆش
<br>
beyt 1130.
<br>
بیت (۱۱۳۰)
<br>
nelük kodtum erki bu edgü işig
<br>
نه‌لۆک قۏدتوم ارکی بو ائدگۆ ایشیگ
<br>
nelük söktüm erki yazuksuz kişig
<br>
نه‌لۆک سؤکتۆم ارکی یازوقسوز کیشیگ
<br>
beyt 1131.
<br>
بیت (۱۱۳۱)
<br>
burun ıdğum erdi kamuğ edgülüg
<br>
بورون اېدغوم ایردی قاموغ ائدگۆلۆگ
<br>
asığ kılğay erdi yarın belgülüg
<br>
آسېغ قېلغای ایردی یارېن بلگۆلۆگ
<br>
beyt 1132.
<br>
بیت (۱۱۳۲)
<br>
negü asğı bar bu ökünçüm bu kün
<br>
نه‌گۆ آسغې بار بو اؤکۆنچۆم بو کۆن
<br>
ölüm tuttı kesti bu söz birle ün
<br>
اؤلۆم توتتې کستی بو سؤز بیرله اۆن
<br>
beyt 1133.
<br>
بیت (۱۱۳۳)
<br>
negü tér eşitgil yiti közlüg er
<br>
نه‌گۆ تیر ائشیتگیل ییتی کؤزلۆگ ار
<br>
kişike bağırsak köni sözlüg er
<br>
کیشیکه باغېرساق کؤنی سؤزلۆگ ار
<br>
beyt 1134.
<br>
بیت (۱۱۳۴)
<br>
tüzü tın tokırka ölüm bir kapuğ
<br>
تۆزۆ تېن تۏقېرقا اؤلۆم بیر قاپوغ
<br>
kirür bu kapuğka yorığlı kamuğ
<br>
کیرۆر بو قاپوغقا یۏرېغلې قاموغ
<br>
beyt 1135.
<br>
بیت (۱۱۳۵)
<br>
negü ol tiriglik negü ol ölüm
<br>
نه‌گۆ اۏل تیریگلیک نه‌گۆ اۏل اؤلۆم
<br>
kayudın kelir-men kayuka yolum
<br>
قایودېن کلیر من قایوقا یۏلوم
<br>
beyt 1136.
<br>
بیت (۱۱۳۶)
<br>
nelük toğdum erki yana ölgeli
<br>
نه‌لۆک تۏغدوم ارکی یانا اؤلگه‌لی
<br>
nelük küldüm erki sığıt körgeli
<br>
نه‌لۆک کۆلدۆم ارکی سېغېت کؤرگه‌لی
<br>
beyt 1137.
<br>
بیت (۱۱۳۷)
<br>
ajunda ölümdin katığrak kayu
<br>
آژوندا اؤلۆمدین قاتېغراق قایو
<br>
toğuğlı kişi öldi mundağ ayu
<br>
تۏغوغلې کیشی اؤلدی مونداغ آیو
<br>
beyt 1138.
<br>
بیت (۱۱۳۸)
<br>
muñar meñzetü aydı şâ‘ir sözi
<br>
موڭار مڭزتۆ آیدې شاعر سؤزی
<br>
munıñ ma‘nîsi uksa açlur közi
<br>
مونېڭ معنیسی اوقسا آچلور کؤزی
<br>
beyt 1139.
<br>
بیت (۱۱۳۹)
<br>
negü bar ajunda ölümdin katığ
<br>
نه‌گۆ بار آژوندا اؤلۆمدین قاتېغ
<br>
ölümüg sakınsa kiter miñ tatığ
<br>
اؤلۆمۆگ ساقېنسا کیتر میڭ تاتېغ
<br>
beyt 1140.
<br>
بیت (۱۱۴۰)
<br>
ölüm bir teñiz ol uçı yok tüpi
<br>
اؤلۆم بیر تڭیز اۏل اوچې یۏق تۆپی
<br>
baka körse yetrü tüpi yok batığ
<br>
باقا کؤرسه یئترۆ تۆپی یۏق باتېغ
<br>
beyt 1141.
<br>
بیت (۱۱۴۱)
<br>
ölümni biligli usansa özün
<br>
اؤلۆمنی بیلیگلی اوسانسا اؤزۆن
<br>
ölüm tutsa asğı bulunmaz sözün
<br>
اؤلۆم توتسا آسغې بولونماز سؤزۆن
<br>
beyt 1142.
<br>
بیت (۱۱۴۲)
<br>
erejlerke awnıp osal bolğuçı
<br>
ارژلرکه آونېپ اۏسال بۏلغوچې
<br>
ölüm tutsa odlur yetilmez küçi
<br>
اؤلۆم توتسا اۏدلور یئتیلمز کۆچی
<br>
beyt 1143.
<br>
بیت (۱۱۴۳)
<br>
üküş neñke todmaz közi suk kişi
<br>
اۆکۆش نڭکه تۏدماز کؤزی سوق کیشی
<br>
ecel tutsa öknür itümez işi
<br>
اجل توتسا اؤکنۆر ایتۆمز ایشی
<br>
beyt 1144.
<br>
بیت (۱۱۴۴)
<br>
yayığ kutka awnıp küwenür kür er
<br>
یایېغ قوتقا آونېپ کۆوه‌نۆر کۆر ار
<br>
yağız yér katında yürekin yérer
<br>
یاغېز ییر قاتېندا یۆرکین ییرر
<br>
beyt 1145.
<br>
بیت (۱۱۴۵)
<br>
sewinçlerke awnıp üküş külgüçi
<br>
سئوینچلرکه آونېپ اۆکۆش کۆلگۆچی
<br>
sığıtka anuñu ayâ ölgüçi
<br>
سېغېتقا آنوڭو آیا اؤلگۆچی
<br>
beyt 1146.
<br>
بیت (۱۱۴۶)
<br>
negü tér eşitgil ukuşluğ bilir
<br>
نه‌گۆ تیر ائشیتگیل اوقوشلوغ بیلیر
<br>
bu söz işke tutsa kör asğı alır
<br>
بو سؤز ایشکه توتسا کؤر آسغې آلېر
<br>
beyt 1147.
<br>
بیت (۱۱۴۷)
<br>
yarınlık orun edgü kolsa özün
<br>
یارېنلېق اۏرون ائدگۆ قۏلسا اؤزۆن
<br>
isiz kılmasunı bu iki ajun
<br>
ایسیز قېلماسونې بو ایکی آژون
<br>
beyt 1148.
<br>
بیت (۱۱۴۸)
<br>
isiz kılmağıl sen ay kılkı tüzün
<br>
ایسیز قېلماغېل سن آی قېلقې تۆزۆن
<br>
bu kün edgü kılğıl kılınçın sözün
<br>
بو کۆن ائدگۆ قېلغېل قېلېنچېن سؤزۆن
<br>
beyt 1149.
<br>
بیت (۱۱۴۹)
<br>
bu ay toldı öknüp üküş yığladı
<br>
بو آی تۏلدې اؤکنۆپ اۆکۆش یېغلادې
<br>
ökünçi bu yérde asığ kılmadı
<br>
اؤکۆنچی بو ییرده آسېغ قېلمادې
<br>
beyt 1150.
<br>
بیت (۱۱۵۰)
<br>
çığayka üledi kör altun kümüş
<br>
چېغایقا اۆله‌دی کؤر آلتون کۆمۆش
<br>
kadaşlarka kıldı kumaru üküş
<br>
قاداشلارقا قېلدې قومارو اۆکۆش
<br>
beyt 1151.
<br>
بیت (۱۱۵۱)
<br>
közin kökke tikti ayur ay idim
<br>
کؤزین کؤککه تیکتی آیور آی ایدیم
<br>
seniñde adın men idi bilmedim
<br>
سنیڭده آدېن من ایدی بیلمه‌دیم
<br>
beyt 1152.
<br>
بیت (۱۱۵۲)
<br>
törüttüñ igidtiñ bedüttüñ méni
<br>
تؤرۆتتۆڭ ایگیدتیڭ بدۆتتۆڭ مینی
<br>
seniñ fazlıñ erdi bilir-men munı
<br>
سنیڭ فضلیڭ ایردی بیلیرمن مونې
<br>
beyt 1153.
<br>
بیت (۱۱۵۳)
<br>
saña tapnur erdi meniñ bu özüm
<br>
ساڭا تاپنور ایردی منیڭ بو اؤزۆم
<br>
munukı ecel tuttı kesti sözüm
<br>
مونوقې اجل توتتې کستی سؤزۆم
<br>
beyt 1154.
<br>
بیت (۱۱۵۴)
<br>
kutulğu yérim yok yétürdüm bilig
<br>
قوتولغو ییریم یۏق ییتۆردۆم بیلیگ
<br>
seniñ rahmetiñ tutsu emdi elig
<br>
سنیڭ رحمتیڭ توتسو ایمدی ائلیگ
<br>
beyt 1155.
<br>
بیت (۱۱۵۵)
<br>
otunluk bile kıldım isiz üküş
<br>
اۏتونلوق بیله قېلدېم ایسیز اۆکۆش
<br>
tüzünlük bile sen keçür ay küsüş
<br>
تۆزۆنلۆک بیله سن کئچۆر آی کۆسۆش
<br>
beyt 1156.
<br>
بیت (۱۱۵۶)
<br>
yawalıkta keçti tiriglik isiz
<br>
یاوالېقتا کئچتی تیریگلیک ایسیز
<br>
süre ıdtım üd kün bu beglik isiz
<br>
سۆره اېدتېم اۆد کۆن بو بگلیک ایسیز
<br>
beyt 1157.
<br>
بیت (۱۱۵۷)
<br>
sözin kesti ança sakındı turup
<br>
سؤزین کستی آنچا ساقېندې توروپ
<br>
akıttı közün yaş kör oğlın körüp
<br>
آقېتتې کؤزۆن یاش کؤر اۏغلېن کؤرۆپ
<br>
21
<br>
۲۱
<br>
ay toldı oğlı ögdülmişke pend bérmişin ayur
<br>
آی تۏلدې اۏغلې اؤگدۆلمیشکه پند بیرمیشین آیور
<br>
beyt 1158.
<br>
بیت (۱۱۵۸)
<br>
bir ök oğlı erdi bu ay toldınıñ
<br>
بیر اؤک اۏغلې ایردی بو آی تۏلدېنېڭ
<br>
kiçig erdi yaşı uş ol oğlınıñ
<br>
کیچیگ ایردی یاشې اوش اۏل اۏغلېنېڭ
<br>
beyt 1159.
<br>
بیت (۱۱۵۹)
<br>
atı erdi ögdülmiş aslı arığ
<br>
آتې ایردی اؤگدۆلمیش آسلې آرېغ
<br>
yüzi körklüg erdi me kılkı arığ
<br>
یۆزی کؤرکلۆگ ایردی مه قېلقې آرېغ
<br>
beyt 1160.
<br>
بیت (۱۱۶۰)
<br>
okıdı bu oğlın öziñe yakın
<br>
اۏقېدې بو اۏغلېن اؤزیڭه یاقېن
<br>
tutup kuçtı közde akıttı akın
<br>
توتوپ قوچتې کؤزده آقېتتې آقېن
<br>
beyt 1161.
<br>
بیت (۱۱۶۱)
<br>
ayur emdi oğlum barır-men munu
<br>
آیور ایمدی اۏغلوم بارېرمن مونو
<br>
saña kaldı ornum barı neñ unu
<br>
ساڭا قالدې اۏرنوم بارې نڭ اونو
<br>
beyt 1162.
<br>
بیت (۱۱۶۲)
<br>
sen erdiñ maña köz yarukı tükel
<br>
سن ایردیڭ ماڭا کؤز یاروقې تۆکل
<br>
barır-men seniñdin esen edgü kal
<br>
بارېرمن سنیڭدین اسن ائدگۆ قال
<br>
beyt 1163.
<br>
بیت (۱۱۶۳)
<br>
yéme yakşı aymış bu türk buyrukı
<br>
ییمه یاقشې آیمېش بو تۆرک بویروقې
<br>
körür köz yarukı oğul kız okı
<br>
کؤرۆر کؤز یاروقې اۏغول قېز اۏقې
<br>
beyt 1164.
<br>
بیت (۱۱۶۴)
<br>
oğul kız sakınçı bu tüpsüz teñiz
<br>
اۏغول قېز ساقېنچې بو تۆپسۆز تڭیز
<br>
oğul kız sarığ kıldı kızğu meñiz
<br>
اۏغول قېز سارېغ قېلدې قېزغو مڭیز
<br>
beyt 1165.
<br>
بیت (۱۱۶۵)
<br>
kimiñ boldı erse oğul kız kisi
<br>
کیمیڭ بۏلدې ایرسه اۏغول قېز کیسی
<br>
negü teg kelir ol kişiniñ usı
<br>
نه‌گۆ تگ کلیر اۏل کیشینیڭ اوسې
<br>
beyt 1166.
<br>
بیت (۱۱۶۶)
<br>
oğul kızda ötrü ata yér etin
<br>
اۏغول قېزدا اؤترۆ آتا ییر ائتین
<br>
oğul kız atamaz atası atın
<br>
اۏغول قېز آتاماز آتاسې آتېن
<br>
beyt 1167.
<br>
بیت (۱۱۶۷)
<br>
bu ay toldı aydı eşit ay oğul
<br>
بو آی تۏلدې آیدې ائشیت آی اۏغول
<br>
sözümni unıtma maña tut köñül
<br>
سؤزۆمنی اونېتما ماڭا توت کؤڭۆل
<br>
beyt 1168.
<br>
بیت (۱۱۶۸)
<br>
méni kör ata erdim emdi saña
<br>
مینی کؤر آتا ایردیم ایمدی ساڭا
<br>
atım erdi ay toldı bak kör maña
<br>
آتېم ایردی آی تۏلدې باق کؤر ماڭا
<br>
beyt 1169.
<br>
بیت (۱۱۶۹)
<br>
tirigliki toldı bu ay toldınıñ
<br>
تیریگلیکی تۏلدې بو آی تۏلدېنېڭ
<br>
ökünçün ulır kör asığ yok anıñ
<br>
اؤکۆنچۆن اولېر کؤر آسېغ یۏق آنېڭ
<br>
beyt 1170.
<br>
بیت (۱۱۷۰)
<br>
süçig bu tiriglik açığ bu ölüm
<br>
سۆچیگ بو تیریگلیک آچېغ بو اؤلۆم
<br>
anundı kanı emdi kaçğu yolum
<br>
آنوندې قانې ایمدی قاچغو یۏلوم
<br>
beyt 1171.
<br>
بیت (۱۱۷۱)
<br>
awındım bu dünyâka köñlüm bérip
<br>
آوېندېم بو دۆنیاقا کؤڭلۆم بیریپ
<br>
vefâ kılmadı kör meniñdin irip
<br>
وفا قېلمادې کؤر منیڭدین ایریپ
<br>
beyt 1172.
<br>
بیت (۱۱۷۲)
<br>
méni ardı dünyâ okıdı sewe
<br>
مینی آردې دۆنیا اۏقېدې سئوه
<br>
köñül bérdim erse irikti iwe
<br>
کؤڭۆل بیردیم ایرسه ایریکتی ایوه
<br>
beyt 1173.
<br>
بیت (۱۱۷۳)
<br>
cefâ kıldı dünyâ karıdı bu kut
<br>
جفا قېلدې دۆنیا قارېدې بو قوت
<br>
séni armasunı munu sözke büt
<br>
سینی آرماسونې مونو سؤزکه بۆت
<br>
beyt 1174.
<br>
بیت (۱۱۷۴)
<br>
kereklig işim barça yérde kodup
<br>
کیرکلیگ ایشیم بارچا ییرده قۏدوپ
<br>
kereksizni kıldım havâka udup
<br>
کیرکسیزنی قېلدېم هواقا اودوپ
<br>
beyt 1175.
<br>
بیت (۱۱۷۵)
<br>
tüpi yél keçer teg tiriglik keçip
<br>
تۆپی ییل کئچر تگ تیریگلیک کئچیپ
<br>
asığsız ulır-men özümke açıp
<br>
آسېغسېز اولېر من اؤزۆمکه آچېپ
<br>
beyt 1176.
<br>
بیت (۱۱۷۶)
<br>
orunçun ya mâlın itilmez işim
<br>
اۏرونچون یا مالېن ایتیلمز ایشیم
<br>
elig tuttaçı yok bu kün bir kişim
<br>
ائلیگ توتتاچې یۏق بو کۆن بیر کیشیم
<br>
beyt 1177.
<br>
بیت (۱۱۷۷)
<br>
negü tér eşitgil odulmış kişi
<br>
نه‌گۆ تیر ائشیتگیل اۏدولمېش کیشی
<br>
ölümüg ukup yetrü bilmiş kişi
<br>
اؤلۆمۆگ اوقوپ یئترۆ بیلمیش کیشی
<br>
beyt 1178.
<br>
بیت (۱۱۷۸)
<br>
bügü bilgi kitti ölümüg körüp
<br>
بۆگۆ بیلگی کیتتی اؤلۆمۆگ کؤرۆپ
<br>
ukuşluğ ögi yitti ögsüz bolup
<br>
اوقوشلوغ اؤگی ییتتی اؤگسۆز بۏلوپ
<br>
beyt 1179.
<br>
بیت (۱۱۷۹)
<br>
ne yawlak neñ ol bu ölüm tarmakı
<br>
نه یاولاق نڭ اۏل بو اؤلۆم تارماقې
<br>
ne yawlak erür bu kişig urmakı
<br>
نه یاولاق ایرۆر بو کیشیگ اورماقې
<br>
beyt 1180.
<br>
بیت (۱۱۸۰)
<br>
itiglig sarâyığ buzuğlı ölüm
<br>
ایتیگلیگ سارایېغ بوزوغلې اؤلۆم
<br>
kamuğ yumğılarığ saçığlı ölüm
<br>
قاموغ یومغېلارېغ ساچېغلې اؤلۆم
<br>
beyt 1181.
<br>
بیت (۱۱۸۱)
<br>
muñar meñzetü aydı şi‘r ayğuçı
<br>
موڭار مڭزتۆ آیدې شعر آیغوچې
<br>
okığıl munı sen ayâ bilgüçi
<br>
اۏقېغېل مونې سن آیا بیلگۆچی
<br>
beyt 1182.
<br>
بیت (۱۱۸۲)
<br>
negü bar ajunda añar hîleˆsiz
<br>
نه‌گۆ بار آژوندا آڭار حیله‌سیز
<br>
negü hîleˆ bar kim añar çâreˆsiz
<br>
نه‌گۆ حیله بار کیم آڭار چاره‌سیز
<br>
beyt 1183.
<br>
بیت (۱۱۸۳)
<br>
kamuğ neñke hîleˆ itig çâre bar
<br>
قاموغ نڭکه حیله ایتیگ چاره بار
<br>
meger bu ölümke ölüm hîleˆsiz
<br>
مگر بو اؤلۆمکه اؤلۆم حیله‌سیز
<br>
ögdülmiş su’âli ay toldıka
<br>
اؤگدۆلمیش سؤالی آی تۏلدېقا
<br>
beyt 1184.
<br>
بیت (۱۱۸۴)
<br>
eşitti oğul kör atası sözin
<br>
ائشیتتی اۏغول کؤر آتاسې سؤزین
<br>
til açtı ataka ewürdi yüzin
<br>
تیل آچتې آتاقا ائوۆردی یۆزین
<br>
beyt 1185.
<br>
بیت (۱۱۸۵)
<br>
ayur ay atam bir sözüm bar saña
<br>
آیور آی آتام بیر سؤزۆم بار ساڭا
<br>
anı aytayın men ayu bér maña
<br>
آنې آیتایېن من آیو بیر ماڭا
<br>
beyt 1186.
<br>
بیت (۱۱۸۶)
<br>
bu dünyâ içinde tirildiñ üküş
<br>
بو دۆنیا ایچینده تیریلدیڭ اۆکۆش
<br>
bilig bildiñ erdem okıdıñ ukuş
<br>
بیلیگ بیلدیڭ اردم اۏقېدېڭ اوقوش
<br>
beyt 1187.
<br>
بیت (۱۱۸۷)
<br>
ayıttuñ eşittiñ yéme ögrenü
<br>
آیېتتوڭ ائشیتتیڭ ییمه اؤگره‌نۆ
<br>
sınayu tirildiñ kamuğnı körü
<br>
سېنایو تیریلدیڭ قاموغنې کؤرۆ
<br>
beyt 1188.
<br>
بیت (۱۱۸۸)
<br>
negü erse barmu ölümke itig
<br>
نه‌گۆ ایرسه بارمو اؤلۆمکه ایتیگ
<br>
anı utru tutğıl ay bılge tetig
<br>
آنې اوترو توتغېل آی بیلگه تتیگ
<br>
beyt 1189.
<br>
بیت (۱۱۸۹)
<br>
eger hîleˆ çâreˆ yok erse adın
<br>
اگر حیله چاره یۏق ایرسه آدېن
<br>
kamuğ neñ hazîneˆ ülegil barın
<br>
قاموغ نڭ خزینه اۆله‌گیل بارېن
<br>
beyt 1190.
<br>
بیت (۱۱۹۰)
<br>
hazîneˆ bu neñ bola başka yuluş
<br>
خزینه بو نڭ بۏلا باشقا یولوش
<br>
esen bol yana bolğa altun kümüş
<br>
اسن بۏل یانا بۏلغا آلتون کۆمۆش
<br>
beyt 1191.
<br>
بیت (۱۱۹۱)
<br>
negü tér eşitgil közi tok kişi
<br>
نه‌گۆ تیر ائشیتگیل کؤزی تۏق کیشی
<br>
tuz etmek idisi akı er başı
<br>
توز ائتمک ایدیسی آقې ار باشې
<br>
beyt 1192.
<br>
بیت (۱۱۹۲)
<br>
üle neñ kişike yitür hem içür
<br>
اۆله نڭ کیشیکه ییتۆر هم ایچۆر
<br>
séni neñ keçürgey sen anı keçür
<br>
سینی نڭ کئچۆرگَی سن آنې کئچۆر
<br>
beyt 1193.
<br>
بیت (۱۱۹۳)
<br>
esenlik kerek erke neñ eksümez
<br>
اسنلیک کیرک ارکه نڭ اکسۆمز
<br>
tiriglik kerek kuşka meñ eksümez
<br>
تیریگلیک کیرک قوشقا مڭ اکسۆمز
<br>
beyt 1194.
<br>
بیت (۱۱۹۴)
<br>
tirig bolsa yalñuk tileki anuk
<br>
تیریگ بۏلسا یالڭوق تیلکی آنوق
<br>
et öz baş esen bolsa ârzû yağuk
<br>
ائت اؤز باش اسن بۏلسا آرزو یاغوق
<br>
ay toldı cevâbı ögdülmişke
<br>
آی تۏلدې جوابې اؤگدۆلمیشکه
<br>
beyt 1195.
<br>
بیت (۱۱۹۵)
<br>
yanut bérdi ay toldı aydı oğul
<br>
یانوت بیردی آی تۏلدې آیدې اۏغول
<br>
eşitgil sözümni bu iştin tüñül
<br>
ائشیتگیل سؤزۆمنی بو ایشتین تۆڭۆل
<br>
beyt 1196.
<br>
بیت (۱۱۹۶)
<br>
ölümke asığ kılmaz altun kümüş
<br>
اؤلۆمکه آسېغ قېلماز آلتون کۆمۆش
<br>
ölümüg tıdumaz bilig ya ukuş
<br>
اؤلۆمۆگ تېدوماز بیلیگ یا اوقوش
<br>
beyt 1197.
<br>
بیت (۱۱۹۷)
<br>
ölümüg tıdar erse dünyâ neñi
<br>
اؤلۆمۆگ تېدار ایرسه دۆنیا نڭی
<br>
yulup ölmegey erdi begler begi
<br>
یولوپ اؤلمه‌گَی ایردی بگلر بگی
<br>
beyt 1198.
<br>
بیت (۱۱۹۸)
<br>
hakîmlerke hikmet asığ kılmadı
<br>
حاکملرکه حکمت آسېغ قېلمادې
<br>
bügülerke bilgi elig tutmadı
<br>
بۆگۆلرکه بیلگی ائلیگ توتمادې
<br>
beyt 1199.
<br>
بیت (۱۱۹۹)
<br>
ölümke asığ kıldı erse ot em
<br>
اؤلۆمکه آسېغ قېلدې ایرسه اۏت ائم
<br>
otaçı turu kalğay erdi ulam
<br>
اۏتاچې تورو قالغای ایردی اولام
<br>
beyt 1200.
<br>
بیت (۱۲۰۰)
<br>
ölüm yüz kılur erdi erse körüp
<br>
اؤلۆم یۆز قېلور ایردی ایرسه کؤرۆپ
<br>
ağır sawcılar kalay erdi turup
<br>
آغېر ساوجېلار قالای ایردی توروپ
<br>
beyt 1201.
<br>
بیت (۱۲۰۱)
<br>
toğuğlı tirigler ölümke sanı
<br>
تۏغوغلې تیریگلر اؤلۆمکه سانې
<br>
ölümke toğuğlı tirig kim kanı
<br>
اؤلۆمکه تۏغوغلې تیریگ کیم قانې
<br>
beyt 1202.
<br>
بیت (۱۲۰۲)
<br>
tüşün ol bu dünyâ keligli keçer
<br>
تۆشۆن اۏل بو دۆنیا کلیگلی کئچر
<br>
yégen yél büke teg yér erken açar
<br>
ییگن ییل بۆکه تگ ییر ارکن آچار
<br>
ögdülmiş cevâbı ay toldıka
<br>
اؤگدۆلمیش جوابې آی تۏلدېقا
<br>
beyt 1203.
<br>
بیت (۱۲۰۳)
<br>
eşitti kör ögdülmiş aydı ata
<br>
ائشیتتی کؤر اؤگدۆلمیش آیدې آتا
<br>
idi ked ukulmış ölümüg yete
<br>
ایدی کد اوقولمېش اؤلۆمۆگ یئته
<br>
beyt 1204.
<br>
بیت (۱۲۰۴)
<br>
negülük usandıñ tiriglik ıdıp
<br>
نه‌گۆلۆک اوساندېڭ تیریگلیک اېدېپ
<br>
negüke ilenür sen emdi ulıp
<br>
نه‌گۆکه ایلنۆر سن ایمدی اولېپ
<br>
beyt 1205.
<br>
بیت (۱۲۰۵)
<br>
nelük tirdiñ erdi bu kalğu neñiñ
<br>
نه‌لۆک تیردیڭ ایردی بو قالغو نئڭیڭ
<br>
negüke ülemediñ artğu neñiñ
<br>
نه‌گۆکه اۆله‌مه‌دیڭ آرتغو نئڭیڭ
<br>
beyt 1206.
<br>
بیت (۱۲۰۶)
<br>
tirilse osal bolsa yalñuk özün
<br>
تیریلسه اۏسال بۏلسا یالڭوق اؤزۆن
<br>
ökünsü öziñe ilensü sözün
<br>
اؤکۆنسۆ اؤزیڭه ایلنسۆ سؤزۆن
<br>
beyt 1207.
<br>
بیت (۱۲۰۷)
<br>
bu kün öknüp asğı negü ay ata
<br>
بو کۆن اؤکنۆپ آسغې نه‌گۆ آی آتا
<br>
başın yérke çalsa ulıp miñ kata
<br>
باشېن ییرکه چالسا اولېپ میڭ قاتا
<br>
ay toldı cevâbı ögdülmişke
<br>
آی تۏلدې جوابې اؤگدۆلمیشکه
<br>
beyt 1208.
<br>
بیت (۱۲۰۸)
<br>
bu ay toldı aydı ay oğlum eşit
<br>
بو آی تۏلدې آیدې آی اۏغلوم ائشیت
<br>
méni kör usanma yarınlık iş ét
<br>
مینی کؤر اوسانما یارېنلېق ایش ایت
<br>
beyt 1209.
<br>
بیت (۱۲۰۹)
<br>
osallık méni alktı öknür özüm
<br>
اۏساللېق مینی آلقتې اؤکنۆر اؤزۆم
<br>
odunğıl osal bolma körklüg yüzüm
<br>
اۏدونغېل اۏسال بۏلما کؤرکلۆگ یۆزۆم
<br>
beyt 1210.
<br>
بیت (۱۲۱۰)
<br>
toğuğlı neçe tuğdı ölgü üçün
<br>
تۏغوغلې نئچه توغدې اؤلگۆ اۆچۆن
<br>
neçe barmasa éltür âhır küçün
<br>
نئچه بارماسا ایلتۆر آخر کۆچۆن
<br>
beyt 1211.
<br>
بیت (۱۲۱۱)
<br>
ölügli kişi barça üdke tutuğ
<br>
اؤلۆگلی کیشی بارچا اۆدکه توتوغ
<br>
yetilse üdi kör mañıtmaz butuğ
<br>
یئتیلسه اۆدی کؤر ماڭېتماز بوتوغ
<br>
beyt 1212.
<br>
بیت (۱۲۱۲)
<br>
muñar meñzetü aydı şâ‘ir tili
<br>
موڭار مڭزتۆ آیدې شاعر تیلی
<br>
tükel söz-turur bu ukulsa kalı
<br>
تۆکل سؤز تورور بو اوقولسا قالې
<br>
beyt 1213.
<br>
بیت (۱۲۱۳)
<br>
kamuğ neñke vakt ol küni belgülüg
<br>
قاموغ نڭکه وقت اۏل کۆنی بلگۆلۆگ
<br>
nefes tın tokırka sanı belgülüg
<br>
نَفَس تېن تۏقېرقا سانې بلگۆلۆگ
<br>
beyt 1214.
<br>
بیت (۱۲۱۴)
<br>
yıl ay kün keçer teg tiriglik keçer
<br>
یېل آی کۆن کئچر تگ تیریگلیک کئچر
<br>
keçer kün keçürgey séni belgülüg
<br>
کئچر کۆن کئچۆرگَی سینی بلگۆلۆگ
<br>
beyt 1215.
<br>
بیت (۱۲۱۵)
<br>
yana aydı ay toldı kör ay oğul
<br>
یانا آیدې آی تۏلدې کؤر آی اۏغول
<br>
ne hâlin barır-men méni kör odul
<br>
نه حالېن بارېرمن مینی کؤر اۏدول
<br>
beyt 1216.
<br>
بیت (۱۲۱۶)
<br>
sen ök sen sakınçım barır-men muñun
<br>
سن اؤک سن ساقېنچېم بارېرمن موڭون
<br>
kiçiglikte minsiz kalır sen bu kün
<br>
کیچیگلیکته مینسیز قالېر سن بو کۆن
<br>
beyt 1217.
<br>
بیت (۱۲۱۷)
<br>
negü teg bolur sen meniñde kédin
<br>
نه‌گۆ تگ بۏلور سن منیڭده کیدین
<br>
meniñ yok sakınçım munıñda adın
<br>
منیڭ یۏق ساقېنچېم مونېڭدا آدېن
<br>
beyt 1218.
<br>
بیت (۱۲۱۸)
<br>
ata emgeki bolsa oğlı öze
<br>
آتا امگکی بۏلسا اۏغلې اؤزه
<br>
ol oğlı bilir ötrü kılk yañ tüze
<br>
اۏل اۏغلې بیلیر اؤترۆ قېلق یاڭ تۆزه
<br>
beyt 1219.
<br>
بیت (۱۲۱۹)
<br>
kısa tutsa oğlın kör edgü bolur
<br>
قېسا توتسا اۏغلېن کؤر ائدگۆ بۏلور
<br>
atası anası yaruğu bolur
<br>
آتاسې آناسې یاروغو بۏلور
<br>
beyt 1220.
<br>
بیت (۱۲۲۰)
<br>
kalı kıstaçı bolmasa ol oğul
<br>
قالې قېستاچې بۏلماسا اۏل اۏغول
<br>
yawa boldı sen ol oğuldın tüñül
<br>
یاوا بۏلدې سن اۏل اۏغولدېن تۆڭۆل
<br>
beyt 1221.
<br>
بیت (۱۲۲۱)
<br>
oğulluk ata bolsa bilge tetig
<br>
اۏغوللوق آتا بۏلسا بیلگه تتیگ
<br>
kısa tutğu tutçı emi bu itig
<br>
قېسا توتغو توتچې ائمی بو ایتیگ
<br>
beyt 1222.
<br>
بیت (۱۲۲۲)
<br>
negü tér eşitgil oğulluğ kişi
<br>
نه‌گۆ تیر ائشیتگیل اۏغوللوغ کیشی
<br>
başında keçürmiş yetilmiş yaşı
<br>
باشېندا کئچۆرمیش یئتیلمیش یاشې
<br>
beyt 1223.
<br>
بیت (۱۲۲۳)
<br>
kimiñ oğlağu bolsa oğlı kızı
<br>
کیمیڭ اۏغلاغو بۏلسا اۏغلې قېزې
<br>
añar yığlağu boldı muñluğ özi
<br>
آڭار یېغلاغو بۏلدې موڭلوغ اؤزی
<br>
beyt 1224.
<br>
بیت (۱۲۲۴)
<br>
kiçigde ata ıdsa oğlın yawa
<br>
کیچیگده آتا اېدسا اۏغلېن یاوا
<br>
oğuldın yazuk yok atadın cefâ
<br>
اۏغولدېن یازوق یۏق آتادېن جفا
<br>
beyt 1225.
<br>
بیت (۱۲۲۵)
<br>
oğul kız isiz bolsa kılkı yañı
<br>
اۏغول قېز ایسیز بۏلسا قېلقې یاڭې
<br>
ol isiz ata kıldı ıdtı oñı
<br>
اۏل ایسیز آتا قېلدې اېدتې اۏڭې
<br>
beyt 1226.
<br>
بیت (۱۲۲۶)
<br>
kısa tutsa oğlın ata ögretü
<br>
قېسا توتسا اۏغلېن آتا اؤگره‌تۆ
<br>
uluğ bolsa sewnür oğul kız yetü
<br>
اولوغ بۏلسا سئونۆر اۏغول قېز یئتۆ
<br>
beyt 1227.
<br>
بیت (۱۲۲۷)
<br>
oğuluğ kısa tut ata bolğuçı
<br>
اۏغولوغ قېسا توت آتا بۏلغوچې
<br>
saña külmesüni kédin kelgüçi
<br>
ساڭا کۆلمه‌سۆنی کیدین کلگۆچی
<br>
beyt 1228.
<br>
بیت (۱۲۲۸)
<br>
oğul kızka ögretgü erdem bilig
<br>
اۏغول قېزقا اؤگره‌تگۆ اردم بیلیگ
<br>
bu erdem bile bolsu kılkı silig
<br>
بو اردم بیله بۏلسو قېلقې سیلیگ
<br>
ögdülmiş cevâbı ay toldıka
<br>
اؤگدۆلمیش جوابې آی تۏلدېقا
<br>
beyt 1229.
<br>
بیت (۱۲۲۹)
<br>
yanut bérdi ögdülmiş aydı ata
<br>
یانوت بیردی اؤگدۆلمیش آیدې آتا
<br>
seniñ kadğuñı yép küyer-men tüte
<br>
سنیڭ قادغوڭې ییپ کۆیر من تۆته
<br>
beyt 1230.
<br>
بیت (۱۲۳۰)
<br>
seniñde kédin men tirig turmayın
<br>
سنیڭده کیدین من تیریگ تورمایېن
<br>
seniñ kadğularıñ közün körmeyin
<br>
سنیڭ قادغولارېڭ کؤزۆن کؤرمه‌یین
<br>
beyt 1231.
<br>
بیت (۱۲۳۱)
<br>
seniñ cânıñı bir bağırsak idi
<br>
سنیڭ جانېڭې بیر باغېرساق ایدی
<br>
maña bérsü kadğun méni kodmadı
<br>
ماڭا بیرسۆ قادغون مینی قۏدمادې
<br>
beyt 1232.
<br>
بیت (۱۲۳۲)
<br>
kalı bérmez erse yetilse ecel
<br>
قالې بیرمز ایرسه یئتیلسه اجل
<br>
bitilmiş bolur bu ecelke ezel
<br>
بیتیلمیش بۏلور بو اجلکه ازل
<br>
beyt 1233.
<br>
بیت (۱۲۳۳)
<br>
nerek kadğurar sen nerek bu sığıt
<br>
نه‌رک قادغورار سن نه‌رک بو سېغېت
<br>
bayat hükmi keldi sığıtnı ağıt
<br>
بایات حکمی کلدی سېغېتنې آغېت
<br>
beyt 1234.
<br>
بیت (۱۲۳۴)
<br>
kalı dünyâ devlet kalırı üçün
<br>
قالې دۆنیا دَولت قالېرې اۆچۆن
<br>
sığıt kılsa kılma bu bolmaz küçün
<br>
سېغېت قېلسا قېلما بو بۏلماز کۆچۆن
<br>
beyt 1235.
<br>
بیت (۱۲۳۵)
<br>
kalı bu tü ni‘met kalırka yéme
<br>
قالې بو تۆ نعمت قالېرقا ییمه
<br>
özüñ yığlar erse yorı yığlama
<br>
اؤزۆڭ یېغلار ایرسه یۏرې یېغلاما
<br>
beyt 1236.
<br>
بیت (۱۲۳۶)
<br>
telim dünyâ yégli seniñde oza
<br>
تلیم دۆنیا ییگلی سنیڭده اۏزا
<br>
kodup bardı barça bu ınçık öze
<br>
قۏدوپ باردې بارچا بو اېنچېق اؤزه
<br>
beyt 1237.
<br>
بیت (۱۲۳۷)
<br>
bilir erdiñ emdi cefâçı ajun
<br>
بیلیر ایردیڭ ایمدی جفاچې آژون
<br>
cefâ kılğusın sen usandıñ özün
<br>
جفا قېلغوسېن سن اوساندېڭ اؤزۆن
<br>
beyt 1238.
<br>
بیت (۱۲۳۸)
<br>
kamuğ dünyâ bolsa biregüke tüz
<br>
قاموغ دۆنیا بۏلسا بیره‌گۆکه تۆز
<br>
kalır dünyâ ülgi tegir iki böz
<br>
قالېر دۆنیا اۆلگی تگیر ایکی بؤز
<br>
beyt 1239.
<br>
بیت (۱۲۳۹)
<br>
tiriglik üçün öknür erse özüñ
<br>
تیریگلیک اۆچۆن اؤکنۆر ایرسه اؤزۆڭ
<br>
ökün tutçı yığla kurıtma közüñ
<br>
اؤکۆن توتچې یېغلا قورېتما کؤزۆڭ
<br>
beyt 1240.
<br>
بیت (۱۲۴۰)
<br>
yana yañu ermez keçürmiş künüñ
<br>
یانا یاڭو ایرمز کئچۆرمیش کۆنۆڭ
<br>
negü kıldıñ erse anundı tünüñ
<br>
نه‌گۆ قېلدېڭ ایرسه آنوندې تۆنۆڭ
<br>
beyt 1241.
<br>
بیت (۱۲۴۱)
<br>
maña erse emdi bu kadğu sakınç
<br>
ماڭا ایرسه ایمدی بو قادغو ساقېنچ
<br>
sakınç kılma kılğıl sen emdi sewinç
<br>
ساقېنچ قېلما قېلغېل سن ایمدی سئوینچ
<br>
beyt 1242.
<br>
بیت (۱۲۴۲)
<br>
törütülmiş erdiñ törügli ölür
<br>
تؤرۆتۆلمیش ایردیڭ تؤرۆگلی اؤلۆر
<br>
törügli ölür ol törütgen kalur
<br>
تؤرۆگلی اؤلۆر اۏل تؤرۆتگن قالور
<br>
beyt 1243.
<br>
بیت (۱۲۴۳)
<br>
atam erdiñ artuk bağırsak akı
<br>
آتام ایردیڭ آرتوق باغېرساق آقې
<br>
seniñde bağırsak törütgen takı
<br>
سنیڭده باغېرساق تؤرۆتگن تاقې
<br>
beyt 1244.
<br>
بیت (۱۲۴۴)
<br>
séni ol törütti saña bérdi kut
<br>
سینی اۏل تؤرۆتتی ساڭا بیردی قوت
<br>
maña bérmegeymü munu sözke büt
<br>
ماڭا بیرمه‌گَیمۆ مونو سؤزکه بۆت
<br>
beyt 1245.
<br>
بیت (۱۲۴۵)
<br>
uçuzka ağırlık anıñdın tegir
<br>
اوچوزقا آغېرلېق آنېڭدېن تگیر
<br>
kiçigke uluğluk ol ıdsa kelir
<br>
کیچیگکه اولوغلوق اۏل اېدسا کلیر
<br>
beyt 1246.
<br>
بیت (۱۲۴۶)
<br>
muñar meñzeyür körse öglüg sözi
<br>
موڭار مڭزه‌یۆر کؤرسه اؤگلۆگ سؤزی
<br>
bu öglüg sözi ol kör ögsüz közi
<br>
بو اؤگلۆگ سؤزی اۏل کؤر اؤگسۆز کؤزی
<br>
beyt 1247.
<br>
بیت (۱۲۴۷)
<br>
‘azîz ol ‘azîz kim ‘azîzlarka ‘iz
<br>
عزیز اۏل عزیز کیم عزیزلارقا عزّ
<br>
anıñdın tegir ‘iz ‘azîz emdi kız
<br>
آنېڭدېن تگیر عزّ عزیز ایمدی قېز
<br>
beyt 1248.
<br>
بیت (۱۲۴۸)
<br>
uçuzka ağır ol kiçigke uluğ
<br>
اوچوزقا آغېر اۏل کیچیگکه اولوغ
<br>
yawuzka yöleki bedükke ediz
<br>
یاووزقا یؤلکی بدۆککه ائدیز
<br>
beyt 1249.
<br>
بیت (۱۲۴۹)
<br>
eşitti kör ay toldı oğlı sözin
<br>
ائشیتتی کؤر آی تۏلدې اۏغلې سؤزین
<br>
kötürdi elig kökke tikti közin
<br>
کؤتۆردی ائلیگ کؤککه تیکتی کؤزین
<br>
beyt 1250.
<br>
بیت (۱۲۵۰)
<br>
bayatka şükür kıldı artuk üküş
<br>
بایاتقا شکر قېلدې آرتوق اۆکۆش
<br>
bayat bérmişiñe oğulka ukuş
<br>
بایات بیرمیشیڭه اۏغولقا اوقوش
<br>
ay toldı cevâbı ögdülmişke
<br>
آی تۏلدې جوابې اؤگدۆلمیشکه
<br>
beyt 1251.
<br>
بیت (۱۲۵۱)
<br>
ayur oğluma boldı köñlüm bütün
<br>
آیور اۏغلوما بۏلدې کؤڭلۆم بۆتۆن
<br>
bayat fazlı birle tirilgil kutun
<br>
بایات فضلی بیرله تیریلگیل قوتون
<br>
beyt 1252.
<br>
بیت (۱۲۵۲)
<br>
çın aymış ukuşluğ körü bar bu söz
<br>
چېن آیمېش اوقوشلوغ کؤرۆ بار بو سؤز
<br>
anıñ ma‘nîsi bil yiti kıl bu köz
<br>
آنېڭ معنیسی بیل ییتی قېل بو کؤز
<br>
beyt 1253.
<br>
بیت (۱۲۵۳)
<br>
bayat kimke bérse ukuş ög bilig
<br>
بایات کیمکه بیرسه اوقوش اؤگ بیلیگ
<br>
kamuğ ârzûlarka yetildi elig
<br>
قاموغ آرزولارقا یئتیلدی ائلیگ
<br>
beyt 1254.
<br>
بیت (۱۲۵۴)
<br>
kimiñ kılkı edgü kılınçı oñay
<br>
کیمیڭ قېلقې ائدگۆ قېلېنچې اۏڭای
<br>
tilek buldı barça yaruttı kün ay
<br>
تیلک بولدې بارچا یاروتتې کۆن آی
<br>
beyt 1255.
<br>
بیت (۱۲۵۵)
<br>
kamuğ edgüke mün bu edgü kılınç
<br>
قاموغ ائدگۆکه مۆن بو ائدگۆ قېلېنچ
<br>
kılınç edgü bolsa bolur miñ sewinç
<br>
قېلېنچ ائدگۆ بۏلسا بۏلور میڭ سئوینچ
<br>
beyt 1256.
<br>
بیت (۱۲۵۶)
<br>
bu ay toldı elgin kötürdi yana
<br>
بو آی تۏلدې ائلگین کؤتۆردی یانا
<br>
bayatığ üküş ögdi kıldı senâ
<br>
بایاتېغ اۆکۆش اؤگدی قېلدې ثنا
<br>
beyt 1257.
<br>
بیت (۱۲۵۷)
<br>
ayur ay idim sen törüttüñ tözüg
<br>
آیور آی ایدیم سن تؤرۆتتۆڭ تؤزۆگ
<br>
yémi birle igdür sen sansız özüñ
<br>
ییمی بیرله ایگدۆر سن سانسېز اؤزۆڭ
<br>
beyt 1258.
<br>
بیت (۱۲۵۸)
<br>
törüttüñ méni sen kötürdüñ kutun
<br>
تؤرۆتتۆڭ مینی سن کؤتۆردۆڭ قوتون
<br>
yazukluğ kuluñ men tapuğsuz otun
<br>
یازوقلوغ قولوڭ من تاپوغسوز اۏتون
<br>
beyt 1259.
<br>
بیت (۱۲۵۹)
<br>
idi edgü tuttuñ bu üdke tegi
<br>
ایدی ائدگۆ توتتوڭ بو اۆدکه تگی
<br>
kamuğ ârzû bérdiñ bu dünyâ yégi
<br>
قاموغ آرزو بیردیڭ بو دۆنیا ییگی
<br>
beyt 1260.
<br>
بیت (۱۲۶۰)
<br>
tüzü ârzû ni‘met tükel men yédim
<br>
تۆزۆ آرزو نعمت تۆکل من ییدیم
<br>
sewinçlig men séndin ay edgü idim
<br>
سئوینچلیگ من سیندین آی ائدگۆ ایدیم
<br>
beyt 1261.
<br>
بیت (۱۲۶۱)
<br>
maña tegdi hükmüñ barur-men munu
<br>
ماڭا تگدی حُکمۆڭ بارورمن مونو
<br>
bir ök oğlum erdi kodur-men unu
<br>
بیر اؤک اۏغلوم ایردی قۏدور من اونو
<br>
beyt 1262.
<br>
بیت (۱۲۶۲)
<br>
ata erdim emdi ölür bu ata
<br>
آتا ایردیم ایمدی اؤلۆر بو آتا
<br>
idim sen tirig sen añar bir kut a
<br>
ایدیم سن تیریگ سن آڭار بیر قوت آ
<br>
beyt 1263.
<br>
بیت (۱۲۶۳)
<br>
erejke yakın tut yırak tut belâ
<br>
ارژکه یاقېن توت یېراق توت بلا
<br>
ikigün ajunda munı sen yul a
<br>
ایکی گۆن آژوندا مونې سن یول آ
<br>
beyt 1264.
<br>
بیت (۱۲۶۴)
<br>
isizdin küdezgil ula edgüke
<br>
ایسیزدین کۆدزگیل اولا ائدگۆکه
<br>
muñadturmağıl sen yégü kedgüke
<br>
موڭادتورماغېل سن ییگۆ کدگۆکه
<br>
beyt 1265.
<br>
بیت (۱۲۶۵)
<br>
köñüldin bérü kıldı edgü du‘â
<br>
کؤڭۆلدین بیرۆ قېلدې ائدگۆ دعا
<br>
ay edgü du‘â sen belânı yığa
<br>
آی ائدگۆ دعا سن بلانې یېغا
<br>
beyt 1266.
<br>
بیت (۱۲۶۶)
<br>
negü tér eşitgil sakınuk kişi
<br>
نه‌گۆ تیر ائشیتگیل ساقېنوق کیشی
<br>
sakınuk kişi ol kişiler başı
<br>
ساقېنوق کیشی اۏل کیشیلر باشې
<br>
beyt 1267.
<br>
بیت (۱۲۶۷)
<br>
bayat kimke kılsa ‘inâyet basut
<br>
بایات کیمکه قېلسا عنایت باسوت
<br>
ikigü ajunda bu er buldı kut
<br>
ایکیگۆ آژوندا بو ار بولدې قوت
<br>
beyt 1268.
<br>
بیت (۱۲۶۸)
<br>
kayu kulka bolsa bayattın yölek
<br>
قایو قولقا بۏلسا بایاتتېن یؤلک
<br>
bu buldı ikigün ajunda tilek
<br>
بو بولدې ایکی گۆن آژوندا تیلک
<br>
beyt 1269.
<br>
بیت (۱۲۶۹)
<br>
bayat fazlı bolsa kim erse öze
<br>
بایات فضلی بۏلسا کیم ایرسه اؤزه
<br>
kamuğ ârzû ni‘metke tegdi tüze
<br>
قاموغ آرزو نعمتکه تگدی تۆزه
<br>
beyt 1270.
<br>
بیت (۱۲۷۰)
<br>
muñar meñzetü aydı öglüg kişi
<br>
موڭار مڭزتۆ آیدې اؤگلۆگ کیشی
<br>
kim öglüg sözi tutsa itlür işi
<br>
کیم اؤگلۆگ سؤزی توتسا ایتلۆر ایشی
<br>
beyt 1271.
<br>
بیت (۱۲۷۱)
<br>
küdezildi kimni küdezse idi
<br>
کۆدزیلدی کیمنی کۆدزسه ایدی
<br>
tilek buldı ni‘met talusın yédi
<br>
تیلک بولدې نعمت تالوسېن ییدی
<br>
beyt 1272.
<br>
بیت (۱۲۷۲)
<br>
kayu kul bayatka ınansa turup
<br>
قایو قول بایاتقا اېنانسا توروپ
<br>
belâ kadğu kapğın öziñe tudı
<br>
بلا قادغو قاپغېن اؤزیڭه تودې
<br>
beyt 1273.
<br>
بیت (۱۲۷۳)
<br>
yana aydı ay toldı uk ay oğul
<br>
یانا آیدې آی تۏلدې اوق آی اۏغول
<br>
ölümüg unıtma öyü tur odul
<br>
اؤلۆمۆگ اونېتما اؤیۆ تور اۏدول
<br>
beyt 1274.
<br>
بیت (۱۲۷۴)
<br>
ınanma tiriglikke yil teg keçer
<br>
اېنانما تیریگلیککه ییل تگ کئچر
<br>
usanma bu dünyâdın öz terk köçer
<br>
اوسانما بو دۆنیادېن اؤز ترک کؤچر
<br>
beyt 1275.
<br>
بیت (۱۲۷۵)
<br>
bayatka tutuzdum séni men katığ
<br>
بایاتقا توتوزدوم سینی من قاتېغ
<br>
tilese küdezgey yitürgey tatığ
<br>
تیله‌سه کۆدزگَی ییتۆرگَی تاتېغ
<br>
beyt 1276.
<br>
بیت (۱۲۷۶)
<br>
munu adrılur-men seniñdin bu kün
<br>
مونو آدرېلور من سنیڭدین بو کۆن
<br>
ökünçün sığıt birle yığlap ögün
<br>
اؤکۆنچۆن سېغېت بیرله یېغلاپ اؤگۆن
<br>
beyt 1277.
<br>
بیت (۱۲۷۷)
<br>
meniñde kédin sen negü kılğuñı
<br>
منیڭده کیدین سن نه‌گۆ قېلغوڭې
<br>
ayayın eşitgil ukulmış teñi
<br>
آیایېن ائشیتگیل اوقولمېش تڭی
<br>
22
<br>
۲۲
<br>
ay toldı oğlı ögdülmişke ötlemişin ayur
<br>
آی تۏلدې اۏغلې اؤگدۆلمیشکه اؤتله‌میشین آیور
<br>
beyt 1278.
<br>
بیت (۱۲۷۸)
<br>
köñül til köni tut bayatka tapın
<br>
کؤڭۆل تیل کؤنی توت بایاتقا تاپېن
<br>
usanma yarınlık işiñni itin
<br>
اوسانما یارېنلېق ایشیڭنی ایتین
<br>
beyt 1279.
<br>
بیت (۱۲۷۹)
<br>
kamuğ edgü isiz bayat hükmi bil
<br>
قاموغ ائدگۆ ایسیز بایات حکمی بیل
<br>
bayatka ınanğıl anıñ tapğı kıl
<br>
بایاتقا اېنانغېل آنېڭ تاپغې قېل
<br>
beyt 1280.
<br>
بیت (۱۲۸۰)
<br>
negü kim kerekiñ anıñdın tile
<br>
نه‌گۆ کیم کیرکیڭ آنېڭدېن تیله
<br>
anıñda adın yok saña küç bile
<br>
آنېڭدا آدېن یۏق ساڭا کۆچ بیله
<br>
beyt 1281.
<br>
بیت (۱۲۸۱)
<br>
ağır tut negü erse yarlığların
<br>
آغېر توت نه‌گۆ ایرسه یارلېغلارېن
<br>
ağır kılğa teñri bu kün hem yarın
<br>
آغېر قېلغا تڭری بو کۆن هم یارېن
<br>
beyt 1282.
<br>
بیت (۱۲۸۲)
<br>
yorıkıñ köni tut yañılma özüñ
<br>
یۏرېقېڭ کؤنی توت یاڭېلما اؤزۆڭ
<br>
köñül til kiçig tut bedütme sözüg
<br>
کؤڭۆل تیل کیچیگ توت بدۆتمه سؤزۆگ
<br>
beyt 1283.
<br>
بیت (۱۲۸۳)
<br>
tirildim bir ança barır-men sakın
<br>
تیریلدیم بیر آنچا بارېرمن ساقېن
<br>
negü kıldı dünyâ maña kör bakın
<br>
نه‌گۆ قېلدې دۆنیا ماڭا کؤر باقېن
<br>
beyt 1284.
<br>
بیت (۱۲۸۴)
<br>
özüñ otka atma bu dünyâ üçün
<br>
اؤزۆڭ اۏتقا آتما بو دۆنیا اۆچۆن
<br>
kişi neñin alma küçeme küçün
<br>
کیشی نڭین آلما کۆچه‌مه کۆچۆن
<br>
beyt 1285.
<br>
بیت (۱۲۸۵)
<br>
tire bildi bu öz yéyü bilmedi
<br>
تیره بیلدی بو اؤز یییۆ بیلمه‌دی
<br>
künüm keçti öknüp asığ kılmadı
<br>
کۆنۆم کئچتی اؤکنۆپ آسېغ قېلمادې
<br>
beyt 1286.
<br>
بیت (۱۲۸۶)
<br>
saña kaldı mâlım maña boldı yük
<br>
ساڭا قالدې مالېم ماڭا بۏلدې یۆک
<br>
erej birle yép yat sewinç birle bök /şük/
<br>
ارژ بیرله ییپ یات سئوینچ بیرله بؤک /شۆک/
<br>
beyt 1287.
<br>
بیت (۱۲۸۷)
<br>
tuta bilse tap bu tirilmiş neñiñ
<br>
توتا بیلسه تاپ بو تیریلمیش نئڭیڭ
<br>
ikigün ajunda kızartğay eñiñ
<br>
ایکی گۆن آژوندا قېزارتغای ایڭیڭ
<br>
beyt 1288.
<br>
بیت (۱۲۸۸)
<br>
tuta bilmese sen adın munça neñ
<br>
توتا بیلمه‌سه سن آدېن مونچا نڭ
<br>
saña yetmegey kör sarığ kılğa eñ
<br>
ساڭا یئتمه‌گَی کؤر سارېغ قېلغا اڭ
<br>
beyt 1289.
<br>
بیت (۱۲۸۹)
<br>
köni bol bütünlük bile tut kılınç
<br>
کؤنی بۏل بۆتۆنلۆک بیله توت قېلېنچ
<br>
könilik içinde-turur bu sewinç
<br>
کؤنیلیک ایچینده تورور بو سئوینچ
<br>
beyt 1290.
<br>
بیت (۱۲۹۰)
<br>
negü tér eşit bu köni kılklığ er
<br>
نه‌گۆ تیر ائشیت بو کؤنی قېلقلېغ ار
<br>
bu iki ajunuğ köni kılklığ yér
<br>
بو ایکی آژونوغ کؤنی قېلقلېغ ییر
<br>
beyt 1291.
<br>
بیت (۱۲۹۱)
<br>
erejlig tilese kişi öz künin
<br>
ارژلیگ تیله‌سه کیشی اؤز کۆنین
<br>
könilik içinde tilegü emin
<br>
کؤنیلیک ایچینده تیله‌گۆ امین
<br>
beyt 1292.
<br>
بیت (۱۲۹۲)
<br>
özüñ bay bolayın tése belgülüg
<br>
اؤزۆڭ بای بۏلایېن تیسه بلگۆلۆگ
<br>
könilikte buldı bu baylar ülüg
<br>
کؤنیلیکته بولدې بو بایلار اۆلۆگ
<br>
beyt 1293.
<br>
بیت (۱۲۹۳)
<br>
bedüklük tilese bodunka uluğ
<br>
بدۆکلۆک تیله‌سه بۏدونقا اولوغ
<br>
‘ödürke açuk tut könilik yoluğ
<br>
‘ؤدۆرکئ آچوق توت کؤنیلیک یۏلوغ
<br>
beyt 1294.
<br>
بیت (۱۲۹۴)
<br>
oñay bolsa yalñuk kılınçı köni
<br>
اۏڭای بۏلسا یالڭوق قېلېنچې کؤنی
<br>
ikigün ajunda yaruyur küni
<br>
ایکی گۆن آژوندا یارویور کۆنی
<br>
beyt 1295.
<br>
بیت (۱۲۹۵)
<br>
yana aydı ay toldı oğlum eşit
<br>
یانا آیدې آی تۏلدې اۏغلوم ائشیت
<br>
özüñ edgü birle tamudın köşit
<br>
اؤزۆڭ ائدگۆ بیرله تامودېن کؤشیت
<br>
beyt 1296.
<br>
بیت (۱۲۹۶)
<br>
kamuğ edgülük kıl isizdin yıra
<br>
قاموغ ائدگۆلۆک قېل ایسیزدین یېرا
<br>
kamuğ edgü kelgey sen oldur tur a
<br>
قاموغ ائدگۆ کلگَی سن اۏلدور تور آ
<br>
beyt 1297.
<br>
بیت (۱۲۹۷)
<br>
isiz işke yakma saña kılğa kor
<br>
ایسیز ایشکه یاقما ساڭا قېلغا قۏر
<br>
isizlik yılan ol séni tikge kör
<br>
ایسیزلیک یېلان اۏل سینی تیکگه کؤر
<br>
beyt 1298.
<br>
بیت (۱۲۹۸)
<br>
iki yüzlüg erke sözüg sözleme
<br>
ایکی یۆزلۆگ ارکه سؤزۆگ سؤزله‌مه
<br>
yadılğay sözüg sır açılğay yéme
<br>
یادېلغای سؤزۆگ سېر آچېلغای ییمه
<br>
beyt 1299.
<br>
بیت (۱۲۹۹)
<br>
ewiñke yağutma uşakçı kişig
<br>
ائویڭکه یاغوتما اوشاقچې کیشیگ
<br>
bütün ilke yadğay körüp bilmişig
<br>
بۆتۆن ایلکه یادغای کؤرۆپ بیلمیشیگ
<br>
beyt 1300.
<br>
بیت (۱۳۰۰)
<br>
sınamış bütülmiş kişig tut katığ
<br>
سېنامېش بۆتۆلمیش کیشیگ توت قاتېغ
<br>
saña teggey andın tümen miñ tatığ
<br>
ساڭا تگگَی آندېن تۆمن میڭ تاتېغ
<br>
beyt 1301.
<br>
بیت (۱۳۰۱)
<br>
sözüg barça tıñla yéme bütme terk
<br>
سؤزۆگ بارچا تېڭلا ییمه بۆتمه ترک
<br>
köñül sırrı açma katığ kizle berk
<br>
کؤڭۆل سېرّې آچما قاتېغ کیزله برک
<br>
beyt 1302.
<br>
بیت (۱۳۰۲)
<br>
kişig tepsemegil yéme içme soñ
<br>
کیشیگ تپسه‌مه‌گیل ییمه ایچمه سۏڭ
<br>
bu iki kılınçlığ bulur tutçı muñ
<br>
بو ایکی قېلېنچلېغ بولور توتچې موڭ
<br>
beyt 1303.
<br>
بیت (۱۳۰۳)
<br>
tişig boşlağ ıdma yapa tut kapuğ
<br>
تیشیگ بۏشلاغ اېدما یاپا توت قاپوغ
<br>
tişidin tegir erke teñsiz kamuğ
<br>
تیشیدین تگیر ارکه تڭسیز قاموغ
<br>
beyt 1304.
<br>
بیت (۱۳۰۴)
<br>
yatığ ewke ıdma çıkarma tişig
<br>
یاتېغ ائوکه اېدما چېقارما تیشیگ
<br>
katılmazda aşnu sınağıl kişig
<br>
قاتېلمازدا آشنو سېناغېل کیشیگ
<br>
beyt 1305.
<br>
بیت (۱۳۰۵)
<br>
kılınç edgü tut neñke kadğurmağıl
<br>
قېلېنچ ائدگۆ توت نڭکه قادغورماغېل
<br>
kılınç edgü bolsa kelir neñ tégil
<br>
قېلېنچ ائدگۆ بۏلسا کلیر نڭ تیگیل
<br>
beyt 1306.
<br>
بیت (۱۳۰۶)
<br>
muñar meñzer emdi bu sözni eşit
<br>
موڭار مڭزر ایمدی بو سؤزنی ائشیت
<br>
bu söz işke tutğıl özüñke iş ét
<br>
بو سؤز ایشکه توتغېل اؤزۆڭکه ایش ایت
<br>
beyt 1307.
<br>
بیت (۱۳۰۷)
<br>
nerek neñ kişike kerek edgü yañ
<br>
نه‌رک نڭ کیشیکه کیرک ائدگۆ یاڭ
<br>
kerek bolsa bulğay kamuğ edgü neñ
<br>
کیرک بۏلسا بولغای قاموغ ائدگۆ نڭ
<br>
beyt 1308.
<br>
بیت (۱۳۰۸)
<br>
isizke negülük kerek neñ tawar
<br>
ایسیزکه نه‌گۆلۆک کیرک نڭ تاوار
<br>
neçe kirse bolğay çığay birle teñ
<br>
نئچه کیرسه بۏلغای چېغای بیرله تڭ
<br>
beyt 1309.
<br>
بیت (۱۳۰۹)
<br>
uwutsuz kişidin yırak tur teze
<br>
اوووتسوز کیشیدین یېراق تور تئزه
<br>
meniñdin miñ alkış uwutluğ öze
<br>
منیڭدین میڭ آلقېش اوووتلوغ اؤزه
<br>
beyt 1310.
<br>
بیت (۱۳۱۰)
<br>
kamuğ işte iwme serin öz buka
<br>
قاموغ ایشته ایومه سرین اؤز بوقا
<br>
serimlig kişiler tegir ârzûka
<br>
سریملیگ کیشیلر تگیر آرزوقا
<br>
beyt 1311.
<br>
بیت (۱۳۱۱)
<br>
kayu işte bolsa yorık utru tut
<br>
قایو ایشته بۏلسا یۏرېق اوترو توت
<br>
yorık utru tutsa saña örge kut
<br>
یۏرېق اوترو توتسا ساڭا اؤرگه قوت
<br>
beyt 1312.
<br>
بیت (۱۳۱۲)
<br>
tiliñni küdezgil közüñni küdez
<br>
تیلیڭنی کۆدزگیل کؤزۆڭنی کۆدز
<br>
boğuzuñ küdezgil halâl yégil az
<br>
بۏغوزوڭ کۆدزگیل حلال ییگیل آز
<br>
beyt 1313.
<br>
بیت (۱۳۱۳)
<br>
bodun munka bolsa yırak tur seçe
<br>
بۏدون مونقا بۏلسا یېراق تور سئچه
<br>
kara bulğakıña katılma kaç a
<br>
قارا بولغاقېڭا قاتېلما قاچ آ
<br>
beyt 1314.
<br>
بیت (۱۳۱۴)
<br>
tiliñde yorımasu begler sözi
<br>
تیلیڭده یۏرېماسو بگلر سؤزی
<br>
meger edgülükte adın ay kozı
<br>
مگر ائدگۆلۆکته آدېن آی قۏزې
<br>
beyt 1315.
<br>
بیت (۱۳۱۵)
<br>
kişi yası kolma özüñ kılma yas
<br>
کیشی یاسې قۏلما اؤزۆڭ قېلما یاس
<br>
neçe edgülük kıl havâ ârzû bas
<br>
نئچه ائدگۆلۆک قېل هاوا آرزو باس
<br>
beyt 1316.
<br>
بیت (۱۳۱۶)
<br>
kayu işke kirse çıkışıñnı kör
<br>
قایو ایشکه کیرسه چېقېشېڭنې کؤر
<br>
çıkış körmese iş bolur erke kor
<br>
چېقېش کؤرمه‌سه ایش بۏلور ارکه قۏر
<br>
beyt 1317.
<br>
بیت (۱۳۱۷)
<br>
kalı kelse öwkeñ katığlan serin
<br>
قالې کلسه اؤوکڭ قاتېغلان سرین
<br>
serimlig kişiniñ sewinçi yarın
<br>
سریملیگ کیشینیڭ سئوینچی یارېن
<br>
beyt 1318.
<br>
بیت (۱۳۱۸)
<br>
negü tér eşitgil seriñen kişi
<br>
نه‌گۆ تیر ائشیتگیل سریڭن کیشی
<br>
serinse iter er buzulmış işi
<br>
سرینسه ایتر ار بوزولمېش ایشی
<br>
beyt 1319.
<br>
بیت (۱۳۱۹)
<br>
serinse kişi öz tilekin tapar
<br>
سرینسه کیشی اؤز تیلکین تاپار
<br>
serip turdaçı er ürüñ kuş tutar
<br>
سریپ تورداچې ار اۆرۆڭ قوش توتار
<br>
beyt 1320.
<br>
بیت (۱۳۲۰)
<br>
kalı tegse emgek ya kadğu sakınç
<br>
قالې تگسه امگک یا قادغو ساقېنچ
<br>
serinse kelir ötrü kayra sewinç
<br>
سرینسه کلیر اؤترۆ قایرا سئوینچ
<br>
beyt 1321.
<br>
بیت (۱۳۲۱)
<br>
apañ irse devlet yapulsa kapuğ
<br>
آپاڭ ایرسه دَولت یاپولسا قاپوغ
<br>
serinse yana işi itlür kamuğ
<br>
سرینسه یانا ایشی ایتلۆر قاموغ
<br>
beyt 1322.
<br>
بیت (۱۳۲۲)
<br>
seringil serinmek eren kılkı ol
<br>
سرینگیل سرینمک ارن قېلقې اۏل
<br>
serinse bulur er mesel kökke yol
<br>
سرینسه بولور ار مثل کؤککه یۏل
<br>
beyt 1323.
<br>
بیت (۱۳۲۳)
<br>
ölümüg unıtma anuk tur sakın
<br>
اؤلۆمۆگ اونېتما آنوق تور ساقېن
<br>
özüñni unıtma tüp üñke bakın
<br>
اؤزۆڭنی اونېتما تۆپ اۆڭکه باقېن
<br>
beyt 1324.
<br>
بیت (۱۳۲۴)
<br>
kalınka katılsa sen bekle sözüg
<br>
قالېنقا قاتېلسا سن بکله سؤزۆگ
<br>
kişiler ewinde küdezgil közüñ
<br>
کیشیلر ائوینده کۆدزگیل کؤزۆڭ
<br>
beyt 1325.
<br>
بیت (۱۳۲۵)
<br>
kirişke körü sen çıkış kıl neñiñ
<br>
کیریشکه کؤرۆ سن چېقېش قېل نئڭیڭ
<br>
sözüg sözlemegil meger öz teñiñ
<br>
سؤزۆگ سؤزله‌مه‌گیل مگر اؤز تڭیڭ
<br>
beyt 1326.
<br>
بیت (۱۳۲۶)
<br>
tiliñde çıkarma bu yalğan sözüg
<br>
تیلیڭده چېقارما بو یالغان سؤزۆگ
<br>
bu yalğan sözün er uçuzlar özüñ
<br>
بو یالغان سؤزۆن ار اوچوزلار اؤزۆڭ
<br>
beyt 1327.
<br>
بیت (۱۳۲۷)
<br>
kadaş yak yağukka yakınlık ula
<br>
قاداش یاق یاغوققا یاقېنلېق اولا
<br>
uluğka kiçigke sewüg bol küle
<br>
اولوغقا کیچیگکه سئوۆگ بۏل کۆله
<br>
beyt 1328.
<br>
بیت (۱۳۲۸)
<br>
tuz etmekni kéñ tut kişike yétür
<br>
توز ائتمکنی کیڭ توت کیشیکه ییتۆر
<br>
kişi ‘aybı körse sen açma yétür
<br>
کیشی عیبی کؤرسه سن آچما ییتۆر
<br>
beyt 1329.
<br>
بیت (۱۳۲۹)
<br>
tapuğka érig bol bayatka tapın
<br>
تاپوغقا ایریگ بۏل بایاتقا تاپېن
<br>
yazuktın yırak tur özüñni sakın
<br>
یازوقتېن یېراق تور اؤزۆڭنی ساقېن
<br>
beyt 1330.
<br>
بیت (۱۳۳۰)
<br>
bolu bérse devlet küwezlenmegil
<br>
بۏلو بیرسه دَولت کۆوزلنمه‌گیل
<br>
usa edgülük kıl isiz kılmağıl
<br>
اوسا ائدگۆلۆک قېل ایسیز قېلماغېل
<br>
beyt 1331.
<br>
بیت (۱۳۳۱)
<br>
awınma bu dünyâka erter barır
<br>
آوېنما بو دۆنیاقا ارتیر بارېر
<br>
ınanma bu devletka terkin karır
<br>
اېنانما بو دَولتکه ترکین قارېر
<br>
beyt 1332.
<br>
بیت (۱۳۳۲)
<br>
tayanma tiriglikke tüş teg keçer
<br>
تایانما تیریگلیککه تۆش تگ کئچر
<br>
küwenme kıwı kutka kuş teg uçar
<br>
کۆونمه قېوې قوتقا قوش تگ اوچار
<br>
beyt 1333.
<br>
بیت (۱۳۳۳)
<br>
tiriglik yawa kılma edgü kılın
<br>
تیریگلیک یاوا قېلما ائدگۆ قېلېن
<br>
keçer kün içinde kerekiñ alın
<br>
کئچر کۆن ایچینده کیرکیڭ آلېن
<br>
beyt 1334.
<br>
بیت (۱۳۳۴)
<br>
bor içme fesâdka katılma yıra
<br>
بۏر ایچمه فسادقا قاتېلما یېرا
<br>
zinâ kılma fâsık atanma kara
<br>
زنا قېلما فاسق آتانما قارا
<br>
beyt 1335.
<br>
بیت (۱۳۳۵)
<br>
bu iki kılıktın ıduk kut kaçar
<br>
بو ایکی قېلېقتېن اېدوق قوت قاچار
<br>
ol erke çığaylık yolını açar
<br>
اۏل ارکه چېغایلېق یۏلېنې آچار
<br>
beyt 1336.
<br>
بیت (۱۳۳۶)
<br>
negü tér eşitgil sınamış kişi
<br>
نه‌گۆ تیر ائشیتگیل سېنامېش کیشی
<br>
sınamış kişiler bilir iş başı
<br>
سېنامېش کیشیلر بیلیر ایش باشې
<br>
beyt 1337.
<br>
بیت (۱۳۳۷)
<br>
bor içme zinâka katılma hader
<br>
بۏر ایچمه زناقا قاتېلما هدر
<br>
bu iki çığaylık tonını keder
<br>
بو ایکی چېغایلېق تۏنېنې کدر
<br>
beyt 1338.
<br>
بیت (۱۳۳۸)
<br>
bu bordın kopar miñ yazukka yürek
<br>
بو بۏردېن قۏپار میڭ یازوققا یۆرک
<br>
zinâdın kaçar kut yüzüñke sudar
<br>
زنادېن قاچار قوت یۆزۆڭکه سودار
<br>
beyt 1339.
<br>
بیت (۱۳۳۹)
<br>
sözin kesti ay toldı aydı oğul
<br>
سؤزین کستی آی تۏلدې آیدې اۏغول
<br>
unıtma saña söz kereki bu ol
<br>
اونېتما ساڭا سؤز کیرکی بو اۏل
<br>
beyt 1340.
<br>
بیت (۱۳۴۰)
<br>
tükel sözledim men muña bütse sen
<br>
تۆکل سؤزله‌دیم من موڭا بۆتسه سن
<br>
sewinç eksümegey sözüm tutsa sen
<br>
سئوینچ ائکسۆمه‌گَی سؤزۆم توتسا سن
<br>
beyt 1341.
<br>
بیت (۱۳۴۱)
<br>
saña sözledim söz kumaru atı
<br>
ساڭا سؤزله‌دیم سؤز قومارو آتې
<br>
unıtma bu sözler köñülke biti
<br>
اونېتما بو سؤزلر کؤڭۆلکه بیتی
<br>
23
<br>
۲۳
<br>
ay toldı kün toğdı iligke kumaru bitig bitimlişin ayur
<br>
آی تۏلدې کۆن تۏغدې ایلیگکه قومارو بیتیگ بیتیملیشین آیور
<br>
beyt 1342.
<br>
بیت (۱۳۴۲)
<br>
bitigü bile koldı kâğıd tetig
<br>
بیتیگۆ بیله قۏلدې کاغېذ تتیگ
<br>
bayat atı birle bitidi bitig
<br>
بایات آتې بیرله بیتیدی بیتیگ
<br>
beyt 1343.
<br>
بیت (۱۳۴۳)
<br>
bayat atı birle sözüg başladı
<br>
بایات آتې بیرله سؤزۆگ باشلادې
<br>
törütgen igidgen keçürgen idi
<br>
تؤرۆتگن ایگیدگن کئچۆرگن ایدی
<br>
beyt 1344.
<br>
بیت (۱۳۴۴)
<br>
törütti tümen miñ bu sansız tirig
<br>
تؤرۆتتی تۆمن میڭ بو سانسېز تیریگ
<br>
tirilgü bérür kodmaz açın birig
<br>
تیریلگۆ بیرۆر قۏدماز آچېن بیریگ
<br>
beyt 1345.
<br>
بیت (۱۳۴۵)
<br>
yorıtur kamuğka tilemiş tilek
<br>
یۏرېتور قاموغقا تیله‌میش تیلک
<br>
kerek bolmaz anda kör arka yölek
<br>
کیرک بۏلماز آندا کؤر آرقا یؤلک
<br>
beyt 1346.
<br>
بیت (۱۳۴۶)
<br>
tilese törütür bolur kolmışı
<br>
تیله‌سه تؤرۆتۆر بۏلور قۏلمېشې
<br>
tilep boldı barça anıñ kılmışı
<br>
تیلپ بۏلدې بارچا آنېڭ قېلمېشې
<br>
beyt 1347.
<br>
بیت (۱۳۴۷)
<br>
ölümke törütti bu sansız konum
<br>
اؤلۆمکه تؤرۆتتی بو سانسېز قۏنوم
<br>
tirig barça ölgü añar yok ölüm
<br>
تیریگ بارچا اؤلگۆ آڭار یۏق اؤلۆم
<br>
beyt 1348.
<br>
بیت (۱۳۴۸)
<br>
sewüg sawçıkamiñ meniñdin selâm
<br>
سئوۆگ ساوچېقامېڭ منیڭدین سلام
<br>
tegürsün bayatım kesüksüz ulam
<br>
تیگۆرسۆن بایاتېم کسۆکسۆز اولام
<br>
beyt 1349.
<br>
بیت (۱۳۴۹)
<br>
tüzü éşleriñe yéme ök adın
<br>
تۆزۆ ایشلریڭه ییمه اؤک آدېن
<br>
tegürsün selâmım idim kesmedin
<br>
تیگۆرسۆن سلامېم ایدیم کسمه‌دین
<br>
beyt 1350.
<br>
بیت (۱۳۵۰)
<br>
uzun kéç yaşağıl ay élig kutı
<br>
اوزون کیچ یاشاغېل آی ایلیگ قوتې
<br>
üküş él aşağıl bu beglik atı
<br>
اۆکۆش ایل آشاغېل بو بگلیک آتې
<br>
beyt 1351.
<br>
بیت (۱۳۵۱)
<br>
atım erdi ay toldı kılkım tolu
<br>
آتېم ایردی آی تۏلدې قېلقېم تۏلو
<br>
érildi toluluk tüker öz ölü
<br>
ایریلدی تۏلولوق تۆکر اؤز اؤلۆ
<br>
beyt 1352.
<br>
بیت (۱۳۵۲)
<br>
ölüm tutğakı keldi tuttı katığ
<br>
اؤلۆم توتغاقې کلدی توتتې قاتېغ
<br>
kutulğu yérim yok kiterdi tatığ
<br>
قوتولغو ییریم یۏق کیتردی تاتېغ
<br>
beyt 1353.
<br>
بیت (۱۳۵۳)
<br>
méni edgü tuttuñ açındıñ üküş
<br>
مینی ائدگۆ توتتوڭ آچېندېڭ اۆکۆش
<br>
saña tapnumadın barır bu öz uş
<br>
ساڭا تاپنومادېن بارېر بو اؤز اوش
<br>
beyt 1354.
<br>
بیت (۱۳۵۴)
<br>
bu edgü yanutı kumaru bitig
<br>
بو ائدگۆ یانوتې قومارو بیتیگ
<br>
bitip kodtum emdi saña ay tetig
<br>
بیتیپ قۏدتوم ایمدی ساڭا آی تتیگ
<br>
beyt 1355.
<br>
بیت (۱۳۵۵)
<br>
bu dünyâ işiñe iş erdim bile
<br>
بو دۆنیا ایشیڭه ایش ایردیم بیله
<br>
işiñni yorıttım könilik bile
<br>
ایشیڭنی یۏرېتتېم کؤنیلیک بیله
<br>
beyt 1356.
<br>
بیت (۱۳۵۶)
<br>
munu emdi artuk bağırsaklıkın
<br>
مونو ایمدی آرتوق باغېرساقلېقېن
<br>
bitip kodtum öt saw kumaru okın
<br>
بیتیپ قۏدتوم اؤت ساو قومارو اۏقېن
<br>
beyt 1357.
<br>
بیت (۱۳۵۷)
<br>
negü tér eşitgil bağırsak kişi
<br>
نه‌گۆ تیر ائشیتگیل باغېرساق کیشی
<br>
bağırsaklık ol kör kişilik başı
<br>
باغېرساقلېق اۏل کؤر کیشیلیک باشې
<br>
beyt 1358.
<br>
بیت (۱۳۵۸)
<br>
bağırsak kişiniñ sözi tut sawı
<br>
باغېرساق کیشینیڭ سؤزی توت ساوې
<br>
bu söz saw saña bolğa devlet awı
<br>
بو سؤز ساو ساڭا بۏلغا دَولت آوې
<br>
beyt 1359.
<br>
بیت (۱۳۵۹)
<br>
bağırsak kişi ol kişide çını
<br>
باغېرساق کیشی اۏل کیشیده چېنې
<br>
bağırsak sözi tut bedütgey séni
<br>
باغېرساق سؤزی توت بدۆتگَی سینی
<br>
beyt 1360.
<br>
بیت (۱۳۶۰)
<br>
ay ilig munu men bağırsak saña
<br>
آی ایلیگ مونو من باغېرساق ساڭا
<br>
sözüm işke tutğıl ay ersig toña
<br>
سؤزۆم ایشکه توتغېل آی ارسیگ تۏڭا
<br>
beyt 1361.
<br>
بیت (۱۳۶۱)
<br>
ölüm utru keldi ökündi özüm
<br>
اؤلۆم اوترو کلدی اؤکۆندی اؤزۆم
<br>
asığ kılmadı bu ökünçüm sözüm
<br>
آسېغ قېلمادې بو اؤکۆنچۆم سؤزۆم
<br>
beyt 1362.
<br>
بیت (۱۳۶۲)
<br>
kerek boldı emdi bu kılmış tapuğ
<br>
کیرک بۏلدې ایمدی بو قېلمېش تاپوغ
<br>
ökünç boldı kılmış isizlik kamuğ
<br>
اؤکۆنچ بۏلدې قېلمېش ایسیزلیک قاموغ
<br>
beyt 1363.
<br>
بیت (۱۳۶۳)
<br>
yatu kaldı térmiş bu altun kümüş
<br>
یاتو قالدې تیرمیش بو آلتون کۆمۆش
<br>
maña tegdi sakış anıñdın ülüş
<br>
ماڭا تگدی ساقېش آنېڭدېن اۆلۆش
<br>
beyt 1364.
<br>
بیت (۱۳۶۴)
<br>
ulır-men ökünüp asığ yok ökünç
<br>
اولېر من اؤکۆنۆپ آسېغ یۏق اؤکۆنچ
<br>
idim rahmetinde adın yok umunç
<br>
ایدیم رحمتینده آدېن یۏق اومونچ
<br>
beyt 1365.
<br>
بیت (۱۳۶۵)
<br>
bu kün men barır-men munu erksizin
<br>
بو کۆن من بارېرمن مونو ارکسیزین
<br>
yarın sen kelir sen udu şeksizin
<br>
یارېن سن کلیر سن اودو شکسیزین
<br>
beyt 1366.
<br>
بیت (۱۳۶۶)
<br>
ölüm tutmaz erken odun ay ilig
<br>
اؤلۆم توتماز ارکن اۏدون آی ایلیگ
<br>
işiñni itiñil yetürgil bilig
<br>
ایشیڭنی ایتیڭیل یئتۆرگیل بیلیگ
<br>
beyt 1367.
<br>
بیت (۱۳۶۷)
<br>
belâ küç yérinde sen edgü kılın
<br>
بلا کۆچ ییرینده سن ائدگۆ قېلېن
<br>
bodunuğ sewindürgil elgin tilin
<br>
بۏدونوغ سئویندۆرگیل ائلگین تیلین
<br>
beyt 1368.
<br>
بیت (۱۳۶۸)
<br>
esenlik üdinde sen edgü yétür
<br>
اسنلیک اۆدینده سن ائدگۆ ییتۆر
<br>
tawar neñ barında üle hem yétür
<br>
تاوار نڭ بارېندا اۆله هم ییتۆر
<br>
beyt 1369.
<br>
بیت (۱۳۶۹)
<br>
negü tér eşitgil köni sözlüg er
<br>
نه‌گۆ تیر ائشیتگیل کؤنی سؤزلۆگ ار
<br>
kiçigde odunmış yiti közlüg er
<br>
کیچیگده اۏدونمېش ییتی کؤزلۆگ ار
<br>
beyt 1370.
<br>
بیت (۱۳۷۰)
<br>
ölüm kelmez erken ölümke itin
<br>
اؤلۆم کلمز ارکن اؤلۆمکه ایتین
<br>
tiriglik üdinde tapuğ kıl tapın
<br>
تیریگلیک اۆدینده تاپوغ قېل تاپېن
<br>
beyt 1371.
<br>
بیت (۱۳۷۱)
<br>
ölüm kelse tutsa ökünç asğı yok
<br>
اؤلۆم کلسه توتسا اؤکۆنچ آسغې یۏق
<br>
neçe me ulısa kara yér katın
<br>
نئچه مه اولېسا قارا ییر قاتېن
<br>
beyt 1372.
<br>
بیت (۱۳۷۲)
<br>
ay ilig katılan meniñde kédin
<br>
آی ایلیگ قاتېلان منیڭده کیدین
<br>
yawa kılma üd kün tapuğda adın
<br>
یاوا قېلما اۆد کۆن تاپوغدا آدېن
<br>
beyt 1373.
<br>
بیت (۱۳۷۳)
<br>
séni armasun dünyâ devlet bile
<br>
سینی آرماسون دۆنیا دَولت بیله
<br>
kamuğ iş içinde könilik tile
<br>
قاموغ ایش ایچینده کؤنیلیک تیله
<br>
beyt 1374.
<br>
بیت (۱۳۷۴)
<br>
törü tüz yorıtğıl bodunka köni
<br>
تؤرۆ تۆز یۏرېتغېل بۏدونقا کؤنی
<br>
künüñ edgü bolğay könilik küni
<br>
کۆنۆڭ ائدگۆ بۏلغای کؤنیلیک کۆنی
<br>
beyt 1375.
<br>
بیت (۱۳۷۵)
<br>
özüñ otka atma bu dünyâ üçün
<br>
اؤزۆڭ اۏتقا آتما بو دۆنیا اۆچۆن
<br>
havâ boynı biçgil et özke öçün
<br>
هاوا بۏینې بیچگیل ائت اؤزکه اؤچۆن
<br>
beyt 1376.
<br>
بیت (۱۳۷۶)
<br>
bu dünyâ begi sen aña bolma kul
<br>
بو دۆنیا بگی سن آڭا بۏلما قول
<br>
séni kodmaz erken anı kodğu tul
<br>
سینی قۏدماز ارکن آنې قۏدغو تول
<br>
beyt 1377.
<br>
بیت (۱۳۷۷)
<br>
küwezlenme artuk kötürme köñül
<br>
کۆوه‌زلنمه آرتوق کؤتۆرمه کؤڭۆل
<br>
ınanç kılğu ermez bu dünyâ tüñül
<br>
اېنانچ قېلغو ایرمز بو دۆنیا تۆڭۆل
<br>
beyt 1378.
<br>
بیت (۱۳۷۸)
<br>
yakın tut özüñke kişi edgüsi
<br>
یاقېن توت اؤزۆڭکه کیشی ائدگۆسی
<br>
isizdin yırak tur tokığay yası
<br>
ایسیزدین یېراق تور تۏقېغای یاسې
<br>
beyt 1379.
<br>
بیت (۱۳۷۹)
<br>
kişi sukıña bérmegil sen işiñ
<br>
کیشی سوقېڭا بیرمه‌گیل سن ایشیڭ
<br>
vefâsız kişike yitürme aşıñ
<br>
وفاسېز کیشیکه ییتۆرمه آشېڭ
<br>
beyt 1380.
<br>
بیت (۱۳۸۰)
<br>
tapuğka érig bol yazukta tıdın
<br>
تاپوغقا ایریگ بۏل یازوقتا تېدېن
<br>
saña teggü ermez tapuğda adın
<br>
ساڭا تیگگۆ ایرمز تاپوغدا آدېن
<br>
beyt 1381.
<br>
بیت (۱۳۸۱)
<br>
ölümüg unıtma añar yok tolum
<br>
اؤلۆمۆگ اونېتما آڭار یۏق تۏلوم
<br>
busuğdın çıkar teg çıkar bu ölüm
<br>
بوسوغدېن چېقار تگ چېقار بو اؤلۆم
<br>
beyt 1382.
<br>
بیت (۱۳۸۲)
<br>
neçe kaçsa âhır ölüm tutğusı
<br>
نئچه قاچسا آخر اؤلۆم توتغوسې
<br>
neçe kalsa âhır ölüm yetgüsi
<br>
نئچه قالسا آخر اؤلۆم یئتگۆسی
<br>
beyt 1383.
<br>
بیت (۱۳۸۳)
<br>
ölümke usanma köñül tut tirig
<br>
اؤلۆمکه اوسانما کؤڭۆل توت تیریگ
<br>
neçe kéç tirilse töşeñü yérig
<br>
نئچه کیچ تیریلسه تؤشڭۆ ییریگ
<br>
beyt 1384.
<br>
بیت (۱۳۸۴)
<br>
kanı kim kutuldı ölümdin kaçıp
<br>
قانې کیم قوتولدې اؤلۆمدین قاچېپ
<br>
kanı kim aşundı üdindin keçip
<br>
قانې کیم آشوندې اۆدیندین کئچیپ
<br>
beyt 1385.
<br>
بیت (۱۳۸۵)
<br>
idi yakşı sözler bilig yañzatu
<br>
ایدی یاقشې سؤزلر بیلیگ یاڭزاتو
<br>
bu üd kün tirigliklerig meñzetü
<br>
بو اۆد کۆن تیریگلیکلریگ مڭزتۆ
<br>
beyt 1386.
<br>
بیت (۱۳۸۶)
<br>
apa oğlanı körse arkış sanı
<br>
آپا اۏغلانې کؤرسه آرقېش سانې
<br>
örüg turğu bolmaz örügler kanı
<br>
اؤرۆگ تورغو بۏلماز اؤرۆگلر قانې
<br>
beyt 1387.
<br>
بیت (۱۳۸۷)
<br>
ata arkasmdın tuğulsa oğul
<br>
آتا آرقاسمدېن توغولسا اۏغول
<br>
ana karnı menzil kaç aylık amul
<br>
آنا قارنې منزل قاچ آیلېق آمول
<br>
beyt 1388.
<br>
بیت (۱۳۸۸)
<br>
anasında tuğsa atansa atı
<br>
آناسېندا توغسا آتانسا آتې
<br>
musâfir bolup mindi üdlek atı
<br>
مسافر بۏلوپ میندی اۆدلک آتې
<br>
beyt 1389.
<br>
بیت (۱۳۸۹)
<br>
küni bir mañım ol tüni bir mañım
<br>
کۆنی بیر ماڭېم اۏل تۆنی بیر ماڭېم
<br>
iletür ölümke kurıtur eñim
<br>
ایلتۆر اؤلۆمکه قورېتور اڭیم
<br>
beyt 1390.
<br>
بیت (۱۳۹۰)
<br>
ajun bir tüşün ol gûrüñ bir tüşün
<br>
آژون بیر تۆشۆن اۏل گورۆڭ بیر تۆشۆن
<br>
bu tüş tün kopursa tüş tün ol ajun
<br>
بو تۆش تۆن قۏپورسا تۆش تۆن اۏل آژون
<br>
beyt 1391.
<br>
بیت (۱۳۹۱)
<br>
küder ol ajunda saña iki yol
<br>
کۆدر اۏل آژوندا ساڭا ایکی یۏل
<br>
bu iki yoluñda kayu erki yol
<br>
بو ایکی یۏلوڭدا قایو ارکی یۏل
<br>
beyt 1392.
<br>
بیت (۱۳۹۲)
<br>
yoluñ oñça kelse itildi işiñ
<br>
یۏلوڭ اۏڭچا کلسه ایتیلدی ایشیڭ
<br>
kalı solça kelse ulıp çal başıñ
<br>
قالې سۏلچا کلسه اولېپ چال باشېڭ
<br>
beyt 1393.
<br>
بیت (۱۳۹۳)
<br>
tarığlağ erür dünyâ ilig kutı
<br>
تارېغلاغ ایرۆر دۆنیا ایلیگ قوتې
<br>
tarısa orar er tirilgü otı
<br>
تارېسا اۏرار ار تیریلگۆ اۏتې
<br>
beyt 1394.
<br>
بیت (۱۳۹۴)
<br>
negü ekse yérke yana ol önür
<br>
نه‌گۆ ایکسه ییرکه یانا اۏل اؤنۆر
<br>
negü bérse ewre anı ok alur
<br>
نه‌گۆ بیرسه ائوره آنې اۏق آلور
<br>
beyt 1395.
<br>
بیت (۱۳۹۵)
<br>
kişi neñi alma yéme tökme kan
<br>
کیشی نڭی آلما ییمه تؤکمه قان
<br>
bu iki yazukka ulır çıksa cân
<br>
بو ایکی یازوققا اولېر چېقسا جان
<br>
beyt 1396.
<br>
بیت (۱۳۹۶)
<br>
bu tüş teg tiriglik keçer belgüsüz
<br>
بو تۆش تگ تیریگلیک کئچر بلگۆسۆز
<br>
kerek beg kerek kul barır kelgüsüz
<br>
کیرک بگ کیرک قول بارېر کلگۆسۆز
<br>
beyt 1397.
<br>
بیت (۱۳۹۷)
<br>
kanı tüş sanı boldı keçmiş künüñ
<br>
قانې تۆش سانې بۏلدې کئچمیش کۆنۆڭ
<br>
ökünçte adın yok bu kalmış künüñ
<br>
اؤکۆنچته آدېن یۏق بو قالمېش کۆنۆڭ
<br>
beyt 1398.
<br>
بیت (۱۳۹۸)
<br>
negü tér eşitgil odunmış kişi
<br>
نه‌گۆ تیر ائشیتگیل اۏدونمېش کیشی
<br>
odunmış ta kédin ökünmiş kişi
<br>
اۏدونمېش تا کیدین اؤکۆنمیش کیشی
<br>
beyt 1399.
<br>
بیت (۱۳۹۹)
<br>
tüşüñ teg keçürdüñ tiriglik oduğ
<br>
تۆشۆڭ تگ کئچۆردۆڭ تیریگلیک اۏدوغ
<br>
kanı asğı körkit maña bir boduğ
<br>
قانې آسغې کؤرکیت ماڭا بیر بۏدوغ
<br>
beyt 1400.
<br>
بیت (۱۴۰۰)
<br>
künüñni keçürdüñ tilek ârzûka
<br>
کۆنۆڭنی کئچۆردۆڭ تیلک آرزوقا
<br>
tiriglik tükedi ökünç ol yoduğ
<br>
تیریگلیک تۆکه‌دی اؤکۆنچ اۏل یۏدوغ
<br>
beyt 1401.
<br>
بیت (۱۴۰۱)
<br>
usanma tiriglikke artuk sakın
<br>
اوسانما تیریگلیککه آرتوق ساقېن
<br>
tiriglik ölümke idi ök yakın
<br>
تیریگلیک اؤلۆمکه ایدی اؤک یاقېن
<br>
beyt 1402.
<br>
بیت (۱۴۰۲)
<br>
saran bolma ilig akı bol akı
<br>
ساران بۏلما ایلیگ آقې بۏل آقې
<br>
kalır meñü ölmez akılık atı
<br>
قالېر مڭۆ اؤلمز آقېلېق آتې
<br>
beyt 1403.
<br>
بیت (۱۴۰۳)
<br>
er at sü bu neñke küwenme üküş
<br>
ار آت سۆ بو نڭکه کۆونمه اۆکۆش
<br>
asığ kılmağay sü bu altun kümüş
<br>
آسېغ قېلماغای سۆ بو آلتون کۆمۆش
<br>
beyt 1404.
<br>
بیت (۱۴۰۴)
<br>
yuluğ kılma özni adınlar üçün
<br>
یولوغ قېلما اؤزنی آدېنلار اۆچۆن
<br>
suyurka özüñni küyürme küçün
<br>
سویورقا اؤزۆڭنی کۆیۆرمه کۆچۆن
<br>
beyt 1405.
<br>
بیت (۱۴۰۵)
<br>
seninde ozakı ajun begleri
<br>
سنینده اۏزاقې آژون بگلری
<br>
ajun kodtı bardı yatur kör gûri
<br>
آژون قۏدتې باردې یاتور کؤر گوری
<br>
beyt 1406.
<br>
بیت (۱۴۰۶)
<br>
saña ma anunmış-turur bu ölüm
<br>
ساڭا ما آنونمېش تورور بو اؤلۆم
<br>
üdiñe küder ay yarumış künüm
<br>
اۆدیڭه کۆدر آی یارومېش کۆنۆم
<br>
beyt 1407.
<br>
بیت (۱۴۰۷)
<br>
negü tér eşit dünyâ ‘aybın bilip
<br>
نه‌گۆ تیر ائشیت دۆنیا عیبین بیلیپ
<br>
saña sözlegüçi ukuştın alıp
<br>
ساڭا سؤزله‌گۆچی اوقوشتېن آلېپ
<br>
beyt 1408.
<br>
بیت (۱۴۰۸)
<br>
açığ suw teg ol kör bu dünyâ neñi
<br>
آچېغ سوو تگ اۏل کؤر بو دۆنیا نڭی
<br>
neçe içse kanmaz ölimez eñi
<br>
نئچه ایچسه قانماز اؤلیمز اڭی
<br>
beyt 1409.
<br>
بیت (۱۴۰۹)
<br>
kölike teg ol kör bu dünyâ toña
<br>
کؤلیکه تگ اۏل کؤر بو دۆنیا تۏڭا
<br>
ederse kaçar kaçsa yapçur saña
<br>
ائدرسه قاچار قاچسا یاپچور ساڭا
<br>
beyt 1410.
<br>
بیت (۱۴۱۰)
<br>
sakığ ol körü barsa dünyâ işi
<br>
ساقېغ اۏل کؤرۆ بارسا دۆنیا ایشی
<br>
tutayın téyü sunsa yitrür kişi
<br>
توتایېن تییۆ سونسا ییترۆر کیشی
<br>
beyt 1411.
<br>
بیت (۱۴۱۱)
<br>
ay ilig katığlan özüñ edgü bol
<br>
آی ایلیگ قاتېغلان اؤزۆڭ ائدگۆ بۏل
<br>
begi edgü bolsa bodun edgü ol
<br>
بگی ائدگۆ بۏلسا بۏدون ائدگۆ اۏل
<br>
beyt 1412.
<br>
بیت (۱۴۱۲)
<br>
bodun koy sanı ol begi koyçısı
<br>
بۏدون قۏی سانې اۏل بگی قۏیچېسې
<br>
bağırsak kerek koyka koy kütçisi
<br>
باغېرساق کیرک قۏیقا قۏی کۆتچیسی
<br>
beyt 1413.
<br>
بیت (۱۴۱۳)
<br>
kapuğda tirildi kalın aç böri
<br>
قاپوغدا تیریلدی قالېن آچ بؤری
<br>
ay ilig koyuğ ked küdezip yorı
<br>
آی ایلیگ قۏیوغ کد کۆدزیپ یۏرې
<br>
beyt 1414.
<br>
بیت (۱۴۱۴)
<br>
buşı bolma işte sen öwke yığın
<br>
بوشې بۏلما ایشته سن اؤوکه یېغېن
<br>
buşı bolsa begler buzar beglikin
<br>
بوشې بۏلسا بگلر بوزار بگلیکین
<br>
beyt 1415.
<br>
بیت (۱۴۱۵)
<br>
irig sözlemegil kişike tilin
<br>
ایریگ سؤزله‌مه‌گیل کیشیکه تیلین
<br>
irig til ot ol kör küyer teg yalın
<br>
ایریگ تیل اۏت اۏل کؤر کۆیر تگ یالېن
<br>
beyt 1416.
<br>
بیت (۱۴۱۶)
<br>
örüg bol amul bol tüzün bol silig
<br>
اؤرۆگ بۏل آمول بۏل تۆزۆن بۏل سیلیگ
<br>
kamuğ edgülükke tegürgil elig
<br>
قاموغ ائدگۆلۆککه تگۆرگیل ائلیگ
<br>
beyt 1417.
<br>
بیت (۱۴۱۷)
<br>
yüz utru-turur bu uzun yol sefer
<br>
یۆز اوترو تورور بو اوزون یۏل سفر
<br>
ukuşluğ bu yolka azuk ked éter
<br>
اوقوشلوغ بو یۏلقا آزوق کد ایتر
<br>
beyt 1418.
<br>
بیت (۱۴۱۸)
<br>
sarây karşı itme ay ilig kutı
<br>
سارای قارشې ایتمه آی ایلیگ قوتې
<br>
anundı saña ew kara yér katı
<br>
آنوندې ساڭا ائو قارا ییر قاتې
<br>
beyt 1419.
<br>
بیت (۱۴۱۹)
<br>
ediz kéñ bedizlig sarâyıñ kalıp
<br>
ائدیز کیڭ بدیزلیگ سارایېڭ قالېپ
<br>
karañku yér ewde yatur sen ulıp
<br>
قاراڭقو ییر ائوده یاتور سن اولېپ
<br>
beyt 1420.
<br>
بیت (۱۴۲۰)
<br>
nerek kenç urur sen bu altun kümüş
<br>
نه‌رک کنچ اورور سن بو آلتون کۆمۆش
<br>
saña teggüsi ol iki böz ülüş
<br>
ساڭا تگگۆسی اۏل ایکی بؤز اۆلۆش
<br>
beyt 1421.
<br>
بیت (۱۴۲۱)
<br>
muñar meñzetü aydı şâ‘ir tili
<br>
موڭار مڭزتۆ آیدې شاعر تیلی
<br>
bu şâ‘ir sözi kör açar söz yolı
<br>
بو شاعر سؤزی کؤر آچار سؤز یۏلې
<br>
beyt 1422.
<br>
بیت (۱۴۲۲)
<br>
osal yalñuk oğlı üküş neñ tirer
<br>
اۏسال یالڭوق اۏغلې اۆکۆش نڭ تیرر
<br>
yégüke tegirmü sakınmaz birer
<br>
ییگۆکه تگیرمۆ ساقېنماز بیرر
<br>
beyt 1423.
<br>
بیت (۱۴۲۳)
<br>
bayusa tileki bulunsa tükel
<br>
بایوسا تیلکی بولونسا تۆکل
<br>
tüketür tiriglik uçup cân yırar
<br>
تۆکتۆر تیریگلیک اوچوپ جان یېرار
<br>
beyt 1424.
<br>
بیت (۱۴۲۴)
<br>
awınma erejke küwenme ay beg
<br>
آوېنما ارژکه کۆونمه آی بگ
<br>
awınçıñ küwençiñ udığa ot teg
<br>
آوېنچېڭ کۆوَنچیڭ اودېغا اۏت تگ
<br>
beyt 1425.
<br>
بیت (۱۴۲۵)
<br>
tiriglik yawa kılma dünyâ üçün
<br>
تیریگلیک یاوا قېلما دۆنیا اۆچۆن
<br>
keçigli-turur bolğa emgek küçün
<br>
کئچیگلی تورور بۏلغا امگک کۆچۆن
<br>
beyt 1426.
<br>
بیت (۱۴۲۶)
<br>
ağı çuz töşenür özüñ oğlağu
<br>
آغې چوز تؤشنۆر اؤزۆڭ اۏغلاغو
<br>
kara yér töşeñü-turur ay bügü
<br>
قارا ییر تؤشڭۆ تورور آی بۆگۆ
<br>
beyt 1427.
<br>
بیت (۱۴۲۷)
<br>
awınçu sewügler bile awnur öz
<br>
آوېنچو سئوۆگلر بیله آونور اؤز
<br>
kara yér katında yaşıp yatğu tüz
<br>
قارا ییر قاتېندا یاشېپ یاتغو تۆز
<br>
beyt 1428.
<br>
بیت (۱۴۲۸)
<br>
yayılmaz yorığa keveldin tüşüp
<br>
یایېلماز یۏرېغا کئوَلدین تۆشۆپ
<br>
edersiz yığaç miñü muñluğ bolup
<br>
ائدرسیز یېغاچ میڭۆ موڭلوغ بۏلوپ
<br>
beyt 1429.
<br>
بیت (۱۴۲۹)
<br>
bularnı sakınğıl ölümke itin
<br>
بولارنې ساقېنغېل اؤلۆمکه ایتین
<br>
ökünme yarın bu kara yér katın
<br>
اؤکۆنمه یارېن بو قارا ییر قاتېن
<br>
beyt 1430.
<br>
بیت (۱۴۳۰)
<br>
kamuğ işke tevfîk bayattın tile
<br>
قاموغ ایشکه تَوفیق بایاتتېن تیله
<br>
bayat birge şeksiz saña küç bile
<br>
بایات بیرگه شکسیز ساڭا کۆچ بیله
<br>
beyt 1431.
<br>
بیت (۱۴۳۱)
<br>
negü kelse tapla kör edgü isiz
<br>
نه‌گۆ کلسه تاپلا کؤر ائدگۆ ایسیز
<br>
boyun bir kazâka köni tut ağız
<br>
بۏیون بیر قضاقا کؤنی توت آغېز
<br>
beyt 1432.
<br>
بیت (۱۴۳۲)
<br>
özüñ kolsa iki ajun begliki
<br>
اؤزۆڭ قۏلسا ایکی آژون بگلیکی
<br>
bu béş işke yakma bu ol yégliki
<br>
بو بیش ایشکه یاقما بو اۏل ییگلیکی
<br>
beyt 1433.
<br>
بیت (۱۴۳۳)
<br>
harâmka katılma yéme kılma küç
<br>
حرامقا قاتېلما ییمه قېلما کۆچ
<br>
kişi kanı tökme hasım kılma öç
<br>
کیشی قانې تؤکمه خصم قېلما اؤچ
<br>
beyt 1434.
<br>
بیت (۱۴۳۴)
<br>
bor içme fesâddın yırak tur tez e
<br>
بۏر ایچمه فساددېن یېراق تور تیز ائ
<br>
bu kaç neñ yorır tutçı beglik buza
<br>
بو قاچ نڭ یۏرېر توتچې بگلیک بوزا
<br>
beyt 1435.
<br>
بیت (۱۴۳۵)
<br>
özüñ meñü beglik tilese tuçı
<br>
اؤزۆڭ مڭۆ بگلیک تیله‌سه توچې
<br>
törü kıl bodundın kötürgil küçi
<br>
تؤرۆ قېل بۏدوندېن کؤتۆرگیل کۆچی
<br>
beyt 1436.
<br>
بیت (۱۴۳۶)
<br>
bodunka başı sen ay ilig bu kün
<br>
بۏدونقا باشې سن آی ایلیگ بو کۆن
<br>
bodunuğ küdezgil oduğ tur ögün
<br>
بۏدونوغ کۆدزگیل اۏدوغ تور اؤگۆن
<br>
beyt 1437.
<br>
بیت (۱۴۳۷)
<br>
uluğ yük boyunka yüdürdi ilig
<br>
اولوغ یۆک بۏیونقا یۆدۆردی ایلیگ
<br>
osal bolma saklan ay kılkı silig
<br>
اۏسال بۏلما ساقلان آی قېلقې سیلیگ
<br>
beyt 1438.
<br>
بیت (۱۴۳۸)
<br>
et öz ârzû sürgen havâka bulun
<br>
ائت اؤز آرزو سۆرگن هواقا بولون
<br>
bulun bolma bolsa özüñni yulun
<br>
بولون بۏلما بۏلسا اؤزۆڭنی یولون
<br>
beyt 1439.
<br>
بیت (۱۴۳۹)
<br>
keçürmiş tiriglik tüpi boldı yél
<br>
کئچۆرمیش تیریگلیک تۆپی بۏلدې ییل
<br>
bu kalmış tiriglik neçe bérge él
<br>
بو قالمېش تیریگلیک نئچه بیرگه ایل
<br>
beyt 1440.
<br>
بیت (۱۴۴۰)
<br>
yawa kılma emdi bu kalmış künüñ
<br>
یاوا قېلما ایمدی بو قالمېش کۆنۆڭ
<br>
özüñdin arıtğıl yazukuñ münüñ
<br>
اؤزۆڭدین آرېتغېل یازوقوڭ مۆنۆڭ
<br>
beyt 1441.
<br>
بیت (۱۴۴۱)
<br>
vefâ kılğu ermez bu dünyâ bilin
<br>
وفا قېلغو ایرمز بو دۆنیا بیلین
<br>
keçer dünyâda öz azukuñ alın
<br>
کئچر دۆنیادا اؤز آزوقوڭ آلېن
<br>
beyt 1442.
<br>
بیت (۱۴۴۲)
<br>
negü tér eşitgil sakınuk kişi
<br>
نه‌گۆ تیر ائشیتگیل ساقېنوق کیشی
<br>
sakınuk kişi ol ajunda başı
<br>
ساقېنوق کیشی اۏل آژوندا باشې
<br>
beyt 1443.
<br>
بیت (۱۴۴۳)
<br>
bu ajun tüşün ol sen arkış sanı
<br>
بو آژون تۆشۆن اۏل سن آرقېش سانې
<br>
tüşünde neçe bolğa arkış küni
<br>
تۆشۆنده نئچه بۏلغا آرقېش کۆنی
<br>
beyt 1444.
<br>
بیت (۱۴۴۴)
<br>
sarây ol ajun kör bu kazğanç yéri
<br>
سارای اۏل آژون کؤر بو قازغانچ ییری
<br>
negü bulsa munda naru ıd yorı
<br>
نه‌گۆ بولسا موندا نارو اېد یۏرې
<br>
beyt 1445.
<br>
بیت (۱۴۴۵)
<br>
özüñ köçgü mundın köçüñ aşnu ıd
<br>
اؤزۆڭ کؤچگۆ موندېن کؤچۆڭ آشنو اېد
<br>
kerekligni alğıl kereksizni tıd
<br>
کیرکلیگنی آلغېل کیرکسیزنی تېد
<br>
beyt 1446.
<br>
بیت (۱۴۴۶)
<br>
munu men barur-men méni kör odun
<br>
مونو من بارورمن مینی کؤر اۏدون
<br>
katığlan özüñke at edgü kodun
<br>
قاتېغلان اؤزۆڭکه آت ائدگۆ قۏدون
<br>
beyt 1447.
<br>
بیت (۱۴۴۷)
<br>
negü tér eşitgil ölügli tirig
<br>
نه‌گۆ تیر ائشیتگیل اؤلۆگلی تیریگ
<br>
ölürde bérip bardı öt saw erig
<br>
اؤلۆرده بیریپ باردې اؤت ساو اریگ
<br>
beyt 1448.
<br>
بیت (۱۴۴۸)
<br>
ölügli tirigke bérür pend tilin
<br>
اؤلۆگلی تیریگکه بیرۆر پند تیلین
<br>
eşitgil anı sen köñülke alın
<br>
ائشیتگیل آنې سن کؤڭۆلکه آلېن
<br>
beyt 1449.
<br>
بیت (۱۴۴۹)
<br>
ayur ay tirig sen usanma odun
<br>
آیور آی تیریگ سن اوسانما اۏدون
<br>
usandım ökünçün yatur-men yılın
<br>
اوساندېم اؤکۆنچۆن یاتور من یېلېن
<br>
beyt 1450.
<br>
بیت (۱۴۵۰)
<br>
ay ilig bu beglik uzun kolsa sen
<br>
آی ایلیگ بو بگلیک اوزون قۏلسا سن
<br>
kaç iş kıl kaç iş kod kılur erse sen
<br>
قاچ ایش قېل قاچ ایش قۏد قېلور ایرسه سن
<br>
beyt 1451.
<br>
بیت (۱۴۵۱)
<br>
törü kıl katığlan yulup kılma küç
<br>
تؤرۆ قېل قاتېغلان یولوپ قېلما کۆچ
<br>
tapuğ kıl bayatka anır kapğı kuç
<br>
تاپوغ قېل بایاتقا آنېر قاپغې قوچ
<br>
beyt 1452.
<br>
بیت (۱۴۵۲)
<br>
ikinçi osal bolma sak tur oduğ
<br>
ایکینچی اۏسال بۏلما ساق تور اۏدوغ
<br>
saña tegmesün bir müfâca yoduğ
<br>
ساڭا تگمه‌سۆن بیر مفاجا یۏدوغ
<br>
beyt 1453.
<br>
بیت (۱۴۵۳)
<br>
iki üdte kılma kayu erse iş
<br>
ایکی اۆدته قېلما قایو ایرسه ایش
<br>
havâ öwke kelse serip kısğu tiş
<br>
هاوا اؤوکه کلسه سریپ قېسغو تیش
<br>
beyt 1454.
<br>
بیت (۱۴۵۴)
<br>
bu kaç neñ küdezgil küdezildi él
<br>
بو قاچ نڭ کۆدزگیل کۆدزیلدی ایل
<br>
uzun turğa beglik saña bérge él
<br>
اوزون تورغا بگلیک ساڭا بیرگه ایل
<br>
beyt 1455.
<br>
بیت (۱۴۵۵)
<br>
kamuğ edgülerig ağır tut kötür
<br>
قاموغ ائدگۆلریگ آغېر توت کؤتۆر
<br>
isizlerni tutma iligdin kotur
<br>
ایسیزلرنی توتما ایلیگدین قۏتور
<br>
beyt 1456.
<br>
بیت (۱۴۵۶)
<br>
isiz öñdi urma törü edgü ur
<br>
ایسیز اؤڭدی اورما تؤرۆ ائدگۆ اور
<br>
künüñ edgü bolğay kutuñ bağa kur
<br>
کۆنۆڭ ائدگۆ بۏلغای قوتوڭ باغا قور
<br>
beyt 1457.
<br>
بیت (۱۴۵۷)
<br>
negü tér eşitgil ay bilge külüg
<br>
نه‌گۆ تیر ائشیتگیل آی بیلگه کۆلۆگ
<br>
bu sözdin kötürgil özüñke ülüg
<br>
بو سؤزدین کؤتۆرگیل اؤزۆڭکه اۆلۆگ
<br>
beyt 1458.
<br>
بیت (۱۴۵۸)
<br>
törü edgü ur ay törü bérgüçi
<br>
تؤرۆ ائدگۆ اور آی تؤرۆ بیرگۆچی
<br>
turu öldi isiz törü urğuçı
<br>
تورو اؤلدی ایسیز تؤرۆ اورغوچې
<br>
beyt 1459.
<br>
بیت (۱۴۵۹)
<br>
isiz öñdi urma ay ilçi bügü
<br>
ایسیز اؤڭدی اورما آی ایلچی بۆگۆ
<br>
isiz bolsa bolmaz ajunuğ yégü
<br>
ایسیز بۏلسا بۏلماز آژونوغ ییگۆ
<br>
beyt 1460.
<br>
بیت (۱۴۶۰)
<br>
isiz öñdi ursa özi öz üdin
<br>
ایسیز اؤڭدی اورسا اؤزی اؤز اۆدین
<br>
isiz kodtı atın özinde kédin
<br>
ایسیز قۏدتې آتېن اؤزینده کیدین
<br>
beyt 1461.
<br>
بیت (۱۴۶۱)
<br>
kim erse urup kodsa edgü törü
<br>
کیم ایرسه اوروپ قۏدسا ائدگۆ تؤرۆ
<br>
anın tikti atın adakın örü
<br>
آنېن تیکتی آتېن آداقېن اؤرۆ
<br>
beyt 1462.
<br>
بیت (۱۴۶۲)
<br>
özüñni yarılma ay ilig bakın
<br>
اؤزۆڭنی یارېلما آی ایلیگ باقېن
<br>
tüp üñni unıtma öyü tur sakın
<br>
تۆپ اۆڭنی اونېتما اؤیۆ تور ساقېن
<br>
beyt 1463.
<br>
بیت (۱۴۶۳)
<br>
isiz kılkı tutma ay elgi uzun
<br>
ایسیز قېلقې توتما آی ائلگی اوزون
<br>
isiz kılk ulıtur ikigün ajun
<br>
ایسیز قېلق اولېتور ایکی گۆن آژون
<br>
beyt 1464.
<br>
بیت (۱۴۶۴)
<br>
uzun boldı elgiñ bodunka yakın
<br>
اوزون بۏلدې ایلگیڭ بۏدونقا یاقېن
<br>
füsûsun keçer bu tiriglik bakın
<br>
فسوسون کئچر بو تیریگلیک باقېن
<br>
beyt 1465.
<br>
بیت (۱۴۶۵)
<br>
keçigli-turur dünyâ keçti sakın
<br>
کئچیگلی تورور دۆنیا کئچتی ساقېن
<br>
keligli ölüm utru keldi sakın
<br>
کلیگلی اؤلۆم اوترو کلدی ساقېن
<br>
beyt 1466.
<br>
بیت (۱۴۶۶)
<br>
méni kör meniñdin kötür öt erig
<br>
مینی کؤر منیڭدین کؤتۆر اؤت اریگ
<br>
ökünme yarın sen bu kün sen tirig
<br>
اؤکۆنمه یارېن سن بو کۆن سن تیریگ
<br>
beyt 1467.
<br>
بیت (۱۴۶۷)
<br>
kişi ölse andın kumaru kalır
<br>
کیشی اؤلسه آندېن قومارو قالېر
<br>
munukı kumarum saña ay bilir
<br>
مونوقې قوماروم ساڭا آی بیلیر
<br>
beyt 1468.
<br>
بیت (۱۴۶۸)
<br>
sewerim sen erdiñ ay ilig maña
<br>
سئوه‌ریم سن ایردیڭ آی ایلیگ ماڭا
<br>
asığlığ kumarumnı kodtum saña
<br>
آسېغلېغ قومارومنې قۏدتوم ساڭا
<br>
beyt 1469.
<br>
بیت (۱۴۶۹)
<br>
asığlığ kumaru kişike söz ol
<br>
آسېغلېغ قومارو کیشیکه سؤز اۏل
<br>
kumaru sözüg tutsa asğı yüz ol
<br>
قومارو سؤزۆگ توتسا آسغې یۆز اۏل
<br>
beyt 1470.
<br>
بیت (۱۴۷۰)
<br>
munu söz bitip kodtum emdi çını
<br>
مونو سؤز بیتیپ قۏدتوم ایمدی چېنې
<br>
unıtma bu sözni unıtma méni
<br>
اونېتما بو سؤزنی اونېتما مینی
<br>
beyt 1471.
<br>
بیت (۱۴۷۱)
<br>
neçe kéç yaşap öz tirig tursa sen
<br>
نئچه کیچ یاشاپ اؤز تیریگ تورسا سن
<br>
ölüm boldı âhır yanış körse sen
<br>
اؤلۆم بۏلدې آخر یانېش کؤرسه سن
<br>
beyt 1472.
<br>
بیت (۱۴۷۲)
<br>
séziksiz ölüm bir kün âhır kelir
<br>
سیزیکسیز اؤلۆم بیر کۆن آخر کلیر
<br>
tirilmiş bu cânlığ cânın alğalır
<br>
تیریلمیش بو جانلېغ جانېن آلغالېر
<br>
beyt 1473.
<br>
بیت (۱۴۷۳)
<br>
okığçı kelürke anunğu kerek
<br>
اۏقېغچې کلۆرکه آنونغو کیرک
<br>
uzun yol yorırka itiñü kerek
<br>
اوزون یۏل یۏرېرقا ایتیڭۆ کیرک
<br>
beyt 1474.
<br>
بیت (۱۴۷۴)
<br>
ölümdin kutulu yéri yok bilin
<br>
اؤلۆمدین قوتولو ییری یۏق بیلین
<br>
ölümke itiñil kerekiñ alın
<br>
اؤلۆمکه ایتیڭیل کیرکیڭ آلېن
<br>
beyt 1475.
<br>
بیت (۱۴۷۵)
<br>
negü tér eşitgil ögi yetmiş er
<br>
نه‌گۆ تیر ائشیتگیل اؤگی یئتمیش ار
<br>
ölümüg ölürde oza ukmış er
<br>
اؤلۆمۆگ اؤلۆرده اۏزا اوقمېش ار
<br>
beyt 1476.
<br>
بیت (۱۴۷۶)
<br>
kezigçe kelir bu ölümnüñ kurı
<br>
کزیگچه کلیر بو اؤلۆمنۆڭ قورې
<br>
ölümke özüñ çın anuklap yorı
<br>
اؤلۆمکه اؤزۆڭ چېن آنوقلاپ یۏرې
<br>
beyt 1477.
<br>
بیت (۱۴۷۷)
<br>
kümüş kur bağuçı munu men téyü
<br>
کۆمۆش قور باغوچې مونو من تییۆ
<br>
ölüm tuttı erse üzüldi kurı
<br>
اؤلۆم توتتې ایرسه اۆزۆلدی قورې
<br>
beyt 1478.
<br>
بیت (۱۴۷۸)
<br>
ay ilig munu men ötedim hakıñ
<br>
آی ایلیگ مونو من اؤته‌دیم حقیڭ
<br>
tükel kıldım emdi bağırsaklıkıñ
<br>
تۆکل قېلدېم ایمدی باغېرساقلېقېڭ
<br>
beyt 1479.
<br>
بیت (۱۴۷۹)
<br>
bayat bérsü tevfîk kamuğ edgüke
<br>
بایات بیرسۆ تَوفیق قاموغ ائدگۆکه
<br>
kutadsu bu edgü yégü kedgüke
<br>
قوتادسو بو ائدگۆ ییگۆ کدگۆکه
<br>
beyt 1480.
<br>
بیت (۱۴۸۰)
<br>
esenin tirilgil üküş yıl yaşa
<br>
اسنین تیریلگیل اۆکۆش یېل یاشا
<br>
sewinçin awınçın üküş él aşa
<br>
سئوینچین آوېنچېن اۆکۆش ایل آشا
<br>
beyt 1481.
<br>
بیت (۱۴۸۱)
<br>
bağırsaklık erdi meniñ bu sözüm
<br>
باغېرساقلېق ایردی منیڭ بو سؤزۆم
<br>
esen kal selâmet ay körklüg yüzüm
<br>
اسن قال سلامت آی کؤرکلۆگ یۆزۆم
<br>
beyt 1482.
<br>
بیت (۱۴۸۲)
<br>
munu men barır-men ay ilig kutı
<br>
مونو من بارېرمن آی ایلیگ قوتې
<br>
turu kaldı oğlum bu bağrım otı
<br>
تورو قالدې اۏغلوم بو باغرېم اۏتې
<br>
beyt 1483.
<br>
بیت (۱۴۸۳)
<br>
bayatka tutuzdum munı yalwara
<br>
بایاتقا توتوزدوم مونې یالوارا
<br>
tilese küdezgey küyer ot ara
<br>
تیله‌سه کۆدزگَی کۆیر اۏت آرا
<br>
beyt 1484.
<br>
بیت (۱۴۸۴)
<br>
saña hâcetim bu körü bér munı
<br>
ساڭا حاجتیم بو کؤرۆ بیر مونې
<br>
süre ıdma bolğay yawalar sanı
<br>
سۆره اېدما بۏلغای یاوالار سانې
<br>
beyt 1485.
<br>
بیت (۱۴۸۵)
<br>
kamuğ neñke teñri kılur ol sebeb
<br>
قاموغ نڭکه تڭری قېلور اۏل سبب
<br>
kamuğ edgü isiz añar öz ulap
<br>
قاموغ ائدگۆ ایسیز آڭار اؤز اولاپ
<br>
beyt 1486.
<br>
بیت (۱۴۸۶)
<br>
oğul kız sebebi ata ol ana
<br>
اۏغول قېز سببی آتا اۏل آنا
<br>
kılınç artasa ya itilse yana
<br>
قېلېنچ آرتاسا یا ایتیلسه یانا
<br>
beyt 1487.
<br>
بیت (۱۴۸۷)
<br>
munu men atası ölür-men bu kün
<br>
مونو من آتاسې اؤلۆر من بو کۆن
<br>
kiçig kaldı oğlum yetîm ögsüzün
<br>
کیچیگ قالدې اۏغلوم یتیم اؤگسۆزۆن
<br>
beyt 1488.
<br>
بیت (۱۴۸۸)
<br>
bar erse kalı bu tapuğçı hakı
<br>
بار ایرسه قالې بو تاپوغچې حقی
<br>
sebeb bol munı edgü yolka okı
<br>
سبب بۏل مونې ائدگۆ یۏلقا اۏقې
<br>
beyt 1489.
<br>
بیت (۱۴۸۹)
<br>
körü ıdma ögretgil erdem bilig
<br>
کؤرۆ اېدما اؤگره‌تگیل اردم بیلیگ
<br>
bilig erdemin bulsu ilke elig
<br>
بیلیگ ایرده‌مین بولسو ایلکه ائلیگ
<br>
beyt 1490.
<br>
بیت (۱۴۹۰)
<br>
itilsü kılınçı tüzülsü yorık
<br>
ایتیلسۆ قېلېنچې تۆزۆلسۆ یۏرېق
<br>
tusulsu tapuğka alınsu alık
<br>
توسولسو تاپوغقا آلېنسو آلېق
<br>
beyt 1491.
<br>
بیت (۱۴۹۱)
<br>
yawa ıdma boşlağ yığa tut kısa
<br>
یاوا اېدما بۏشلاغ یېغا توت قېسا
<br>
yığa tutsa oğlan bulur kut basa
<br>
یېغا توتسا اۏغلان بولور قوت باسا
<br>
beyt 1492.
<br>
بیت (۱۴۹۲)
<br>
negü tér eşitgil karı köklemiş
<br>
نه‌گۆ تیر ائشیتگیل قارې کؤکله‌میش
<br>
sınamış ukup hem bilip sözlemiş
<br>
سېنامېش اوقوپ هم بیلیپ سؤزله‌میش
<br>
beyt 1493.
<br>
بیت (۱۴۹۳)
<br>
kiçig erken ögret oğulka bilig
<br>
کیچیگ ارکن اؤگره‌ت اۏغولقا بیلیگ
<br>
kiçigde bilig bilse kötrür elig
<br>
کیچیگده بیلیگ بیلسه کؤترۆر ائلیگ
<br>
beyt 1494.
<br>
بیت (۱۴۹۴)
<br>
ayama oğul kızka berge yétür
<br>
آیاما اۏغول قېزقا بئرگه ییتۆر
<br>
oğul kızka berge bilig ögretür
<br>
اۏغول قېزقا بئرگه بیلیگ اؤگره‌تۆر
<br>
beyt 1495.
<br>
بیت (۱۴۹۵)
<br>
kiçiglikte bilse oğul kız neni
<br>
کیچیگلیکته بیلسه اۏغول قېز نه‌نی
<br>
karıp ölmeginçe unıtmaz anı
<br>
قارېپ اؤلمه‌گینچه اونېتماز آنې
<br>
beyt 1496.
<br>
بیت (۱۴۹۶)
<br>
tüketti bitig türdi badı türe
<br>
تۆکتتی بیتیگ تۆردی بادې تۆره
<br>
alıp oğlıña bérdi elgin sunup
<br>
آلېپ اۏغلېڭا بیردی ائلگین سونوپ
<br>
beyt 1497.
<br>
بیت (۱۴۹۷)
<br>
ayur bu bitig tut yitürme oğul
<br>
آیور بو بیتیگ توت ییتۆرمه اۏغول
<br>
iligke tegürgil kumarum bu ol
<br>
ایلیگکه تگۆرگیل قوماروم بو اۏل
<br>
beyt 1498.
<br>
بیت (۱۴۹۸)
<br>
bitigim okısun sözüm tutsunı
<br>
بیتیگیم اۏقېسون سؤزۆم توتسونې
<br>
ölümke anunsun işin itsüni
<br>
اؤلۆمکه آنونسون ایشین ایتسۆنی
<br>
beyt 1499.
<br>
بیت (۱۴۹۹)
<br>
uluğ tındı ötrü oğulka baka
<br>
اولوغ تېندې اؤترۆ اۏغولقا باقا
<br>
ayur sen munı uk könike yaka
<br>
آیور سن مونې اوق کؤنیکه یاقا
<br>
beyt 1500.
<br>
بیت (۱۵۰۰)
<br>
yana aldı oğlın koyıña kuça
<br>
یانا آلدې اۏغلېن قۏیېڭا قوچا
<br>
öpüp yığladı barnu yaşın saça
<br>
اؤپۆپ یېغلادې بارنو یاشېن ساچا
<br>
beyt 1501.
<br>
بیت (۱۵۰۱)
<br>
ayur ay oğul kördüñ emdi méni
<br>
آیور آی اۏغول کؤردۆڭ ایمدی مینی
<br>
ne hâlin barır-men unıtma munı
<br>
نه حالېن بارېرمن اونېتما مونې
<br>
beyt 1502.
<br>
بیت (۱۵۰۲)
<br>
saña ma séziksiz bu üd kelgü ol
<br>
ساڭا ما سیزیکسیز بو اۆد کلگۆ اۏل
<br>
osal bolma âhır özüñ ölgü ol
<br>
اۏسال بۏلما آخر اؤزۆڭ اؤلگۆ اۏل
<br>
beyt 1503.
<br>
بیت (۱۵۰۳)
<br>
kereklig sözüg men tutuzdum saña
<br>
کیرکلیگ سؤزۆگ من توتوزدوم ساڭا
<br>
sözümni unıtma du‘â kıl maña
<br>
سؤزۆمنی اونېتما دعا قېل ماڭا
<br>
beyt 1504.
<br>
بیت (۱۵۰۴)
<br>
kalı ilig üdlep tilese séni
<br>
قالې ایلیگ اۆدله‌پ تیله‌سه سینی
<br>
yorık tüz tapuğ kıl basınma anı
<br>
یۏرېق تۆز تاپوغ قېل باسېنما آنې
<br>
beyt 1505.
<br>
بیت (۱۵۰۵)
<br>
yawa bolma boşlağ yügürme özün
<br>
یاوا بۏلما بۏشلاغ یۆگۆرمه اؤزۆن
<br>
köni bol silig bol kılınçın sözün
<br>
کؤنی بۏل سیلیگ بۏل قېلېنچېن سؤزۆن
<br>
beyt 1506.
<br>
بیت (۱۵۰۶)
<br>
kéçe yatsa kéç yat yana erte tur
<br>
کیچه یاتسا کیچ یات یانا ارته تور
<br>
yatıp erte kopğan kutın arturur
<br>
یاتېپ ارته قۏپغان قوتېن آرتورور
<br>
beyt 1507.
<br>
بیت (۱۵۰۷)
<br>
bayat yarlığın sen ağır tut ağır
<br>
بایات یارلېغېن سن آغېر توت آغېر
<br>
iligke tapuğ kıl isiñil bağır
<br>
ایلیگکه تاپوغ قېل ایسیڭیل باغېر
<br>
beyt 1508.
<br>
بیت (۱۵۰۸)
<br>
isizke yağuma yırak tur teze
<br>
ایسیزکه یاغوما یېراق تور تئزه
<br>
yorı edgülük kıl yorık yol tüze
<br>
یۏرې ائدگۆلۆک قېل یۏرېق یۏل تۆزه
<br>
beyt 1509.
<br>
بیت (۱۵۰۹)
<br>
sözüñni küdezgil selâmet yorı
<br>
سؤزۆڭنی کۆدزگیل سلامت یۏرې
<br>
özüñni küdezgil esenin karı
<br>
اؤزۆڭنی کۆدزگیل اسنین قارې
<br>
beyt 1510.
<br>
بیت (۱۵۱۰)
<br>
sözin kesti oğlın kuçup yığladı
<br>
سؤزین کستی اۏغلېن قوچوپ یېغلادې
<br>
olındı yana ol ökünçler yédi
<br>
اۏلېندې یانا اۏل اؤکۆنچلر ییدی
<br>
beyt 1511.
<br>
بیت (۱۵۱۱)
<br>
ayur ay ınançsız ajun bi-vefâ
<br>
آیور آی اېنانچسېز آژون بی‌وفا
<br>
nelük kıldıñ emdi maña sen cefâ
<br>
نه‌لۆک قېلدېڭ ایمدی ماڭا سن جفا
<br>
beyt 1512.
<br>
بیت (۱۵۱۲)
<br>
tü ni‘met bile bu igidmiş özüm
<br>
تۆ نعمت بیله بو ایگیدمیش اؤزۆم
<br>
kirür bu kara yérke körklüg yüzüm
<br>
کیرۆر بو قارا ییرکه کؤرکلۆگ یۆزۆم
<br>
beyt 1513.
<br>
بیت (۱۵۱۳)
<br>
anadın neteg toğdum erse bu kün
<br>
آنادېن نه‌تگ تۏغدوم ایرسه بو کۆن
<br>
anıñ teg barır-men yalıñın muñun
<br>
آنېڭ تگ بارېرمن یالېڭېن موڭون
<br>
beyt 1514.
<br>
بیت (۱۵۱۴)
<br>
negü tér eşitgil ölügli ök er
<br>
نه‌گۆ تیر ائشیتگیل اؤلۆگلی اؤک ار
<br>
ölümke ökünüp ulığlı bek er
<br>
اؤلۆمکه اؤکۆنۆپ اولېغلې بک ار
<br>
beyt 1515.
<br>
بیت (۱۵۱۵)
<br>
karındın çıkardıñ karınka kirür
<br>
قارېندېن چېقاردېڭ قارېنقا کیرۆر
<br>
şekerdin igidtiñ yılanka bérür
<br>
شَکَردین ایگیدتیڭ یېلانقا بیرۆر
<br>
beyt 1516.
<br>
بیت (۱۵۱۶)
<br>
isizim yégitlik tiriglik isiz
<br>
ایسیزیم ییگیتلیک تیریگلیک ایسیز
<br>
ökünçün sığıt birle gûrke kirür
<br>
اؤکۆنچۆن سېغېت بیرله گورکه کیرۆر
<br>
beyt 1517.
<br>
بیت (۱۵۱۷)
<br>
sığıt kodtı ay toldı yetrüp ögin
<br>
سېغېت قۏدتې آی تۏلدې یئترۆپ اؤگین
<br>
kumaru üledi kişike neñin
<br>
قومارو اۆله‌دی کیشیکه نڭین
<br>
beyt 1518.
<br>
بیت (۱۵۱۸)
<br>
bahîl koldı barça kadaşlarka ol
<br>
بخیل قۏلدې بارچا قاداشلارقا اۏل
<br>
tiler boldı cânı yaşıl kökke yol
<br>
تیلر بۏلدې جانې یاشېل کؤککه یۏل
<br>
beyt 1519.
<br>
بیت (۱۵۱۹)
<br>
közin kökke tikti kötürdi elig
<br>
کؤزین کؤککه تیکتی کؤتۆردی ائلیگ
<br>
şahâdet bile kesti teprer tilig
<br>
شهادت بیله کستی تپرر تیلیگ
<br>
beyt 1520.
<br>
بیت (۱۵۲۰)
<br>
yaruk cân üzüldi tünerdi küni
<br>
یاروق جان اۆزۆلدی تۆنردی کۆنی
<br>
bayat atı birle kesildi tını
<br>
بایات آتې بیرله کسیلدی تېنې
<br>
beyt 1521.
<br>
بیت (۱۵۲۱)
<br>
edizlik tiledi süzük cân turuğ
<br>
ائدیزلیک تیله‌دی سۆزۆک جان توروغ
<br>
uçup bardı cân kaldı kalbüd kuruğ
<br>
اوچوپ باردې جان قالدې کالبد قوروغ
<br>
beyt 1522.
<br>
بیت (۱۵۲۲)
<br>
bolup toğmaduk teg yitip bardı cân
<br>
بۏلوپ تۏغمادوق تگ ییتیپ باردې جان
<br>
ajunda atı kaldı belgü nişân
<br>
آژوندا آتې قالدې بلگۆ نشان
<br>
beyt 1523.
<br>
بیت (۱۵۲۳)
<br>
negü tér eşit emdi köñli köni
<br>
نه‌گۆ تیر ائشیت ایمدی کؤڭلی کؤنی
<br>
osallık usındın odunmış küni
<br>
اۏساللېق اوسېندېن اۏدونمېش کۆنی
<br>
beyt 1524.
<br>
بیت (۱۵۲۴)
<br>
et öznüñ ewi ol bedizlig ewiñ
<br>
ائت اؤزنۆڭ ائوی اۏل بدیزلیگ ائویڭ
<br>
süzük cân ewi ol bediz teg teniñ
<br>
سۆزۆک جان ائوی اۏل بدیز تگ تنیڭ
<br>
beyt 1525.
<br>
بیت (۱۵۲۵)
<br>
kuruğ kaldı kalbüd uçup barsa cân
<br>
قوروغ قالدې کالبد اوچوپ بارسا جان
<br>
bayat bildi kança barır erse cân
<br>
بایات بیلدی قانچا بارېر ایرسه جان
<br>
beyt 1526.
<br>
بیت (۱۵۲۶)
<br>
ediz boldı ornı ay kutluğ kuta
<br>
ائدیز بۏلدې اۏرنې آی قوتلوغ قوتا
<br>
töñitse kodı énse boldı yuta
<br>
تؤڭیتسه قۏدې اینسه بۏلدې یوتا
<br>
beyt 1527.
<br>
بیت (۱۵۲۷)
<br>
ikide biri boldı şeksiz ülüg
<br>
ایکیده بیری بۏلدې شکسیز اۆلۆگ
<br>
tirildi ölümsüz uzun meñlüg
<br>
تیریلدی اؤلۆمسۆز اوزون مڭلۆگ
<br>
beyt 1528.
<br>
بیت (۱۵۲۸)
<br>
ne muñluğ-turur körse yalñuk özi
<br>
نه موڭلوغ تورور کؤرسه یالڭوق اؤزی
<br>
yorırda yiter atı keslür sözi
<br>
یۏرېردا ییتر آتې کسلۆر سؤزی
<br>
beyt 1529.
<br>
بیت (۱۵۲۹)
<br>
kayudın kelir erki kança barır
<br>
قایودېن کلیر ارکی قانچا بارېر
<br>
kayuda-turur erki kayda yorır
<br>
قایودا تورور ارکی قایدا یۏرېر
<br>
beyt 1530.
<br>
بیت (۱۵۳۰)
<br>
biligli bilirmü negü tér negü
<br>
بیلیگلی بیلیرمۆ نه‌گۆ تیر نه‌گۆ
<br>
ukuğlı ukarmu negü tér bügü
<br>
اوقوغلې اوقارمو نه‌گۆ تیر بۆگۆ
<br>
beyt 1531.
<br>
بیت (۱۵۳۱)
<br>
biligli bayat ol bilir bu işig
<br>
بیلیگلی بایات اۏل بیلیر بو ایشیگ
<br>
ukuğlı uğan ol ukar bu işig
<br>
اوقوغلې اوغان اۏل اوقار بو ایشیگ
<br>
beyt 1532.
<br>
بیت (۱۵۳۲)
<br>
ara yér içer kör yorır belgüsüz
<br>
آرا ییر ایچر کؤر یۏرېر بلگۆسۆز
<br>
ara köz körürde bolur belgüsüz
<br>
آرا کؤز کؤرۆرده بۏلور بلگۆسۆز
<br>
beyt 1533.
<br>
بیت (۱۵۳۳)
<br>
idi kısğa özlüg bu yalñuk özi
<br>
ایدی قېسغا اؤزلۆگ بو یالڭوق اؤزی
<br>
sakınçı uzun hem bedük til sözi
<br>
ساقېنچې اوزون هم بدۆک تیل سؤزی
<br>
beyt 1534.
<br>
بیت (۱۵۳۴)
<br>
körü barsa yalñuk bu erksizlikin
<br>
کؤرۆ بارسا یالڭوق بو ائرکسیزلیکین
<br>
nelük munça yawlak kötürdi egin
<br>
نه‌لۆک مونچا یاولاق کؤتۆردی اگین
<br>
beyt 1535.
<br>
بیت (۱۵۳۵)
<br>
iki künlük erter ajunuğ bulup
<br>
ایکی کۆنلۆک ارتیر آژونوغ بولوپ
<br>
nelük kerdi kögsin kaya teg bolup
<br>
نه‌لۆک کئردی کؤگسین قایا تگ بۏلوپ
<br>
beyt 1536.
<br>
بیت (۱۵۳۶)
<br>
negü tér eşitgil odunmış kişi
<br>
نه‌گۆ تیر ائشیتگیل اۏدونمېش کیشی
<br>
ölümüg ukup yolka könmiş kişi
<br>
اؤلۆمۆگ اوقوپ یۏلقا کؤنمیش کیشی
<br>
beyt 1537.
<br>
بیت (۱۵۳۷)
<br>
ne teñsiz ölüm sen ay yawlak ölüm
<br>
نه تڭسیز اؤلۆم سن آی یاولاق اؤلۆم
<br>
tusulmaz saña itse tük miñ tolum
<br>
توسولماز ساڭا ایتسه تۆک میڭ تۏلوم
<br>
beyt 1538.
<br>
بیت (۱۵۳۸)
<br>
tözüke tegir sen kutulmaz biri
<br>
تؤزۆکه تگیر سن قوتولماز بیری
<br>
isiz edgü neñke sen ök sen turı
<br>
ایسیز ائدگۆ نڭکه سن اؤک سن تورې
<br>
beyt 1539.
<br>
بیت (۱۵۳۹)
<br>
kerek erdi bilge tirilse kutun
<br>
کیرک ایردی بیلگه تیریلسه قوتون
<br>
kamuğ ölsün erdi biligsiz otun
<br>
قاموغ اؤلسۆن ایردی بیلیگسیز اۏتون
<br>
beyt 1540.
<br>
بیت (۱۵۴۰)
<br>
isiz edgü kalmaz neçe tüz ölür
<br>
ایسیز ائدگۆ قالماز نئچه تۆز اؤلۆر
<br>
uluğ ya kiçig tut kara yér bolur
<br>
اولوغ یا کیچیگ توت قارا ییر بۏلور
<br>
beyt 1541.
<br>
بیت (۱۵۴۱)
<br>
ölümtin keçig yok tirig buldaçı
<br>
اؤلۆمتین کئچیگ یۏق تیریگ بولداچې
<br>
nece kéç tirilse ölüm keldeçi
<br>
نئجه کیچ تیریلسه اؤلۆم کلده‌چی
<br>
beyt 1542.
<br>
بیت (۱۵۴۲)
<br>
ne yakşı ayur bu bodun başlar er
<br>
نه یاقشې آیور بو بۏدون باشلار ار
<br>
biligin ukuşun işin işler er
<br>
بیلیگین اوقوشون ایشین ایشلر ار
<br>
beyt 1543.
<br>
بیت (۱۵۴۳)
<br>
ne edgü iş erdi ölüm bolmasa
<br>
نه ائدگۆ ایش ایردی اؤلۆم بۏلماسا
<br>
ne körklüg iş erdi kişi ölmese
<br>
نه کؤرکلۆگ ایش ایردی کیشی اؤلمه‌سه
<br>
beyt 1544.
<br>
بیت (۱۵۴۴)
<br>
erinçke tegürdi méni bu ölüm
<br>
ائرینچکه تگۆردی مینی بو اؤلۆم
<br>
ölüm ol buzuğlı tüp üm hem ulum
<br>
اؤلۆم اۏل بوزوغلې تۆپ اۆم هم اولوم
<br>
beyt 1545.
<br>
بیت (۱۵۴۵)
<br>
ölümke tañ ermez toğuğlı ölür
<br>
اؤلۆمکه تاڭ ایرمز تۏغوغلې اؤلۆر
<br>
toğuğlı ölür kör kara yér bolur
<br>
تۏغوغلې اؤلۆر کؤر قارا ییر بۏلور
<br>
beyt 1546.
<br>
بیت (۱۵۴۶)
<br>
kişi isiz ermez kişilik isiz
<br>
کیشی ایسیز ایرمز کیشیلیک ایسیز
<br>
eren isiz ermez könilik isiz
<br>
ارن ایسیز ایرمز کؤنیلیک ایسیز
<br>
beyt 1547.
<br>
بیت (۱۵۴۷)
<br>
bu kurtğa kılınçı bu ol öñdisi
<br>
بو قورتغا قېلېنچې بو اۏل اؤڭدیسی
<br>
kerek öñdi tutğıl kerek tüñdisi
<br>
کیرک اؤڭدی توتغېل کیرک تۆڭدیسی
<br>
24
<br>
۲۴
<br>
kün toğdı ilig ögdilmişni okimişin ayur
<br>
کۆن تۏغدې ایلیگ اؤگدیلمیشنی اۏقیمیشین آیور
<br>
beyt 1548.
<br>
بیت (۱۵۴۸)
<br>
bu ay toldı yasın keçürdi ilig
<br>
بو آی تۏلدې یاسېن کئچۆردی ایلیگ
<br>
okıp oğlıña bérdi öt saw erig
<br>
اۏقېپ اۏغلېڭا بیردی اؤت ساو اریگ
<br>
beyt 1549.
<br>
بیت (۱۵۴۹)
<br>
ayur ay oğu kılma artuk sakınç
<br>
آیور آی اۏغو قېلما آرتوق ساقېنچ
<br>
sakınç keçse âhır tüp inde sewinç
<br>
ساقېنچ کئچسه آخر تۆپ اینده سئوینچ
<br>
beyt 1550.
<br>
بیت (۱۵۵۰)
<br>
saña tegmedi bu sakınç yalñuzun
<br>
ساڭا تگمه‌دی بو ساقېنچ یالڭوزون
<br>
maña tegdi kadğu sakınçlar uzun
<br>
ماڭا تگدی قادغو ساقېنچلار اوزون
<br>
beyt 1551.
<br>
بیت (۱۵۵۱)
<br>
köñülni çökürme özüñni awıt
<br>
کؤڭۆلنی چؤکۆرمه اؤزۆڭنی آوېت
<br>
baka tur maña öz tapuğka iwit
<br>
باقا تور ماڭا اؤز تاپوغقا ایویت
<br>
beyt 1552.
<br>
بیت (۱۵۵۲)
<br>
atañ öldi erse ata men saña
<br>
آتاڭ اؤلدی ایرسه آتا من ساڭا
<br>
atalık kılayın oğul bol maña
<br>
آتالېق قېلایېن اۏغول بۏل ماڭا
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1553.
<br>
بیت (۱۵۵۳)
<br>
yér öpti kör ögdülmiş aydı ilig
<br>
ییر اؤپتی کؤر اؤگدۆلمیش آیدې ایلیگ
<br>
uzun kéç yaşağıl aşayu ilig
<br>
اوزون کیچ یاشاغېل آشایو ایلیگ
<br>
beyt 1554.
<br>
بیت (۱۵۵۴)
<br>
men igdiş kuluñ men tapuğçı seniñ
<br>
من ایگدیش قولوڭ من تاپوغچې سنیڭ
<br>
yuluğ bolsu cânım iligke meniñ
<br>
یولوغ بۏلسو جانېم ایلیگکه منیڭ
<br>
beyt 1555.
<br>
بیت (۱۵۵۵)
<br>
atam cânı boldı iligke yuluğ
<br>
آتام جانې بۏلدې ایلیگکه یولوغ
<br>
yuluğ kılsu teñri saña bu kuluğ
<br>
یولوغ قېلسو تڭری ساڭا بو قولوغ
<br>
beyt 1556.
<br>
بیت (۱۵۵۶)
<br>
çıkardı atası bitigin oğul
<br>
چېقاردې آتاسې بیتیگین اۏغول
<br>
iligke ötündi kör akru amul
<br>
ایلیگکه اؤتۆندی کؤر آقرو آمول
<br>
beyt 1557.
<br>
بیت (۱۵۵۷)
<br>
ilig aldı açtı okıdı bitig
<br>
ایلیگ آلدې آچتې اۏقېدې بیتیگ
<br>
sözin uktı aydı isiz ay tetig
<br>
سؤزین اوقتې آیدې ایسیز آی تتیگ
<br>
beyt 1558.
<br>
بیت (۱۵۵۸)
<br>
ayur ay bağırsak kişide burun
<br>
آیور آی باغېرساق کیشیده بورون
<br>
kapuğum kurıttıñ kor ittiñ orun
<br>
قاپوغوم قورېتتېڭ قۏر ایتتیڭ اۏرون
<br>
beyt 1559.
<br>
بیت (۱۵۵۹)
<br>
tirigle tapındıñ ötediñ hakım
<br>
تیریگله تاپېندېڭ اؤته‌دیڭ حاکِم
<br>
ölürde muñadıp yidiñ hem ğamım
<br>
اؤلۆرده موڭادېپ ییدیڭ هم غمیم
<br>
beyt 1560.
<br>
بیت (۱۵۶۰)
<br>
hakıñnı öteyümedim men seniñ
<br>
حقیڭنی اؤته‌یۆمه‌دیم من سنیڭ
<br>
bayat ok ötesün seniñ haklarıñ
<br>
بایات اۏق اؤته‌سۆن سنیڭ حقلریڭ
<br>
beyt 1561.
<br>
بیت (۱۵۶۱)
<br>
neteg kim sewinçlig men séndin bu kün
<br>
نه‌تگ کیم سئوینچلیگ من سیندین بو کۆن
<br>
bayat bérsüni miñ sewinçiñ kutun
<br>
بایات بیرسۆنی میڭ سئوینچیڭ قوتون
<br>
beyt 1562.
<br>
بیت (۱۵۶۲)
<br>
sözin kesti ilig közi yaş saça
<br>
سؤزین کستی ایلیگ کؤزی یاش ساچا
<br>
turup çıktı andın sakınçığ kuça
<br>
توروپ چېقتې آندېن ساقېنچېغ قوچا
<br>
beyt 1563.
<br>
بیت (۱۵۶۳)
<br>
ewiñe kelip kirdi köñli tüşük
<br>
ائویڭه کلیپ کیردی کؤڭلی تۆشۆک
<br>
kapuğ yaptı kaç kün sakınçın tügük
<br>
قاپوغ یاپتې قاچ کۆن ساقېنچېن تۆگۆک
<br>
beyt 1564.
<br>
بیت (۱۵۶۴)
<br>
bu ay toldınıñ kıldı oğlı yoğı
<br>
بو آی تۏلدېنېڭ قېلدې اۏغلې یۏغې
<br>
çığayka üledi kümüş hem ağı
<br>
چېغایقا اۆله‌دی کۆمۆش هم آغې
<br>
beyt 1565.
<br>
بیت (۱۵۶۵)
<br>
keçürdi yéme ök ata kadğusın
<br>
کئچۆردی ییمه اؤک آتا قادغوسېن
<br>
yakın kıldı özke kişi edgüsin
<br>
یاقېن قېلدې اؤزکه کیشی ائدگۆسین
<br>
beyt 1566.
<br>
بیت (۱۵۶۶)
<br>
ata pendi tuttı yorıdı köni
<br>
آتا پندی توتتې یۏرېدې کؤنی
<br>
kutı künde arttı yarudı küni
<br>
قوتې کۆنده آرتتې یارودې کۆنی
<br>
beyt 1567.
<br>
بیت (۱۵۶۷)
<br>
negü tér eşit emdi öglüg kişi
<br>
نه‌گۆ تیر ائشیت ایمدی اؤگلۆگ کیشی
<br>
başında keçürmiş bilir él işi
<br>
باشېندا کئچۆرمیش بیلیر ایل ایشی
<br>
beyt 1568.
<br>
بیت (۱۵۶۸)
<br>
ata pendini sen katığ tut katığ
<br>
آتا پندینی سن قاتېغ توت قاتېغ
<br>
kutadğay künüñ bérge künde tatığ
<br>
قوتادغای کۆنۆڭ بیرگه کۆنده تاتېغ
<br>
beyt 1569.
<br>
بیت (۱۵۶۹)
<br>
atañnı anañnı sewindür tapın
<br>
آتاڭنې آناڭنې سئویندۆر تاپېن
<br>
yanut bérge tapğuñ tümen miñ asığ
<br>
یانوت بیرگه تاپغوڭ تۆمن میڭ آسېغ
<br>
beyt 1570.
<br>
بیت (۱۵۷۰)
<br>
ilig me katığlandı anda naru
<br>
ایلیگ مه قاتېغلاندې آندا نارو
<br>
küniñe uru bardı edgü törü
<br>
کۆنیڭه اورو باردې ائدگۆ تؤرۆ
<br>
beyt 1571.
<br>
بیت (۱۵۷۱)
<br>
bayudı bodun hem itildi ili
<br>
بایودې بۏدون هم ایتیلدی ایلی
<br>
iligke du‘â kıldı bodnı tili
<br>
ایلیگکه دعا قېلدې بۏدنې تیلی
<br>
beyt 1572.
<br>
بیت (۱۵۷۲)
<br>
ilig bir kün oldurdı yalñuz özün
<br>
ایلیگ بیر کۆن اۏلدوردې یالڭوز اؤزۆن
<br>
kemişti kitâb ötrü baktı uzun
<br>
کمیشتی کتاب اؤترۆ باقتې اوزون
<br>
beyt 1573.
<br>
بیت (۱۵۷۳)
<br>
tügüldi ögi köñli yetlümedi
<br>
تۆگۆلدی اؤگی کؤڭلی یئتلۆمه‌دی
<br>
tiledi ayıtğu kişi bulmadı
<br>
تیله‌دی آیېتغو کیشی بولمادې
<br>
beyt 1574.
<br>
بیت (۱۵۷۴)
<br>
sakındı kör ay toldı erdemleri
<br>
ساقېندې کؤر آی تۏلدې اردملری
<br>
ayur ay dirîğâ ol erde eri
<br>
آیور آی دریغا اۏل ارده اری
<br>
beyt 1575.
<br>
بیت (۱۵۷۵)
<br>
kapuğ körki erdi maña edgü iş
<br>
قاپوغ کؤرکی ایردی ماڭا ائدگۆ ایش
<br>
bodun asğı erdi añar tegse iş
<br>
بۏدون آسغې ایردی آڭار تگسه ایش
<br>
beyt 1576.
<br>
بیت (۱۵۷۶)
<br>
kuruğ kaldı ornı irildi işim
<br>
قوروغ قالدې اۏرنې ایریلدی ایشیم
<br>
irükler bütürgü kanı bir kişim
<br>
ایرۆکلر بۆتۆرگۆ قانې بیر کیشیم
<br>
beyt 1577.
<br>
بیت (۱۵۷۷)
<br>
yana saknu aldı kör ögdülmişig
<br>
یانا ساقنو آلدې کؤر اؤگدۆلمیشیگ
<br>
ayur-men unıtmış-men edgü işig
<br>
آیورمن اونېتمېش من ائدگۆ ایشیگ
<br>
beyt 1578.
<br>
بیت (۱۵۷۸)
<br>
ölürde ol ay toldı oğlın maña
<br>
اؤلۆرده اۏل آی تۏلدې اۏغلېن ماڭا
<br>
tutuzdı anı men unıttım taña
<br>
توتوزدې آنې من اونېتتېم تاڭا
<br>
beyt 1579.
<br>
بیت (۱۵۷۹)
<br>
ata öldi erse oğul bar tirig
<br>
آتا اؤلدی ایرسه اۏغول بار تیریگ
<br>
birisin yitürdüm tutayın birig
<br>
بیریسین ییتۆردۆم توتایېن بیریگ
<br>
beyt 1580.
<br>
بیت (۱۵۸۰)
<br>
kişi ıdtı terkin kör ögdülmişig
<br>
کیشی اېدتې ترکین کؤر اؤگدۆلمیشیگ
<br>
okıdı öziñe bekitti işig
<br>
اۏقېدې اؤزیڭه بکیتتی ایشیگ
<br>
25
<br>
۲۵
<br>
ögdülmiş kün toğdı ilig tapuğıña körünmişin ayur
<br>
اؤگدۆلمیش کۆن تۏغدې ایلیگ تاپوغېڭا کؤرۆنمیشین آیور
<br>
beyt 1581.
<br>
بیت (۱۵۸۱)
<br>
yorıp kirdi ögdülmiş utru turup
<br>
یۏرېپ کیردی اؤگدۆلمیش اوترو توروپ
<br>
iligke köründi sewinçlig bolup
<br>
ایلیگکه کؤرۆندی سئوینچلیگ بۏلوپ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1582.
<br>
بیت (۱۵۸۲)
<br>
ilig kördi terkin okıdı anı
<br>
ایلیگ کؤردی ترکین اۏقېدې آنې
<br>
ayıttı negü kıldı üdlek séni
<br>
آیېتتې نه‌گۆ قېلدې اۆدلک سینی
<br>
beyt 1583.
<br>
بیت (۱۵۸۳)
<br>
negü teg keçer bu keçigli künüñ
<br>
نه‌گۆ تگ کئچر بو کئچیگلی کۆنۆڭ
<br>
könimü yorır sen ya egri yoluñ
<br>
کؤنیمۆ یۏرېر سن یا اگری یۏلوڭ
<br>
beyt 1584.
<br>
بیت (۱۵۸۴)
<br>
negü kıldı üdlek atañda kédin
<br>
نه‌گۆ قېلدې اۆدلک آتاڭدا کیدین
<br>
sewinçmü bérür ya sakınç kadğudın
<br>
سئوینچمۆ بیرۆر یا ساقېنچ قادغودېن
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1585.
<br>
بیت (۱۵۸۵)
<br>
ötündi bu ögdülmiş ilig kutı
<br>
اؤتۆندی بو اؤگدۆلمیش ایلیگ قوتې
<br>
uzun kéç tirilsü yadılsu atı
<br>
اوزون کیچ تیریلسۆ یادېلسو آتې
<br>
beyt 1586.
<br>
بیت (۱۵۸۶)
<br>
yırak boldum ilig tapuğında taş
<br>
یېراق بۏلدوم ایلیگ تاپوغېندا تاش
<br>
iriglendi üdlek maña tügdi kaş
<br>
ایریگلندی اۆدلک ماڭا تۆگدی قاش
<br>
beyt 1587.
<br>
بیت (۱۵۸۷)
<br>
büte boldı ilig yüzin körmedim
<br>
بۆته بۏلدې ایلیگ یۆزین کؤرمه‌دیم
<br>
sakınç kadğu birle yorıp külmedim
<br>
ساقېنچ قادغو بیرله یۏرېپ کۆلمه‌دیم
<br>
beyt 1588.
<br>
بیت (۱۵۸۸)
<br>
bu kün edlep ilig méni ündedi
<br>
بو کۆن ائدله‌پ ایلیگ مینی اۆنده‌دی
<br>
umınçlığka devlet maña kur badı
<br>
اومېنچلېغقا دَولت ماڭا قور بادې
<br>
beyt 1589.
<br>
بیت (۱۵۸۹)
<br>
ilig yarlığını eşitti özüm
<br>
ایلیگ یارلېغېنې ائشیتتی اؤزۆم
<br>
künüm edgü boldı yarudı közüm
<br>
کۆنۆم ائدگۆ بۏلدې یارودې کؤزۆم
<br>
beyt 1590.
<br>
بیت (۱۵۹۰)
<br>
ilig tegme törlüg ayıttı bilig
<br>
ایلیگ تگمه تؤرلۆگ آیېتتې بیلیگ
<br>
ötündi bu ögdülmiş açtı tilig
<br>
اؤتۆندی بو اؤگدۆلمیش آچتې تیلیگ
<br>
26
<br>
۲۶
<br>
ögdülmiş kün toğdı ilig tapuğiña kirmişin ayur
<br>
اؤگدۆلمیش کۆن تۏغدې ایلیگ تاپوغیڭا کیرمیشین آیور
<br>
beyt 1591.
<br>
بیت (۱۵۹۱)
<br>
ilig aydı munda naru ay oğul
<br>
ایلیگ آیدې موندا نارو آی اۏغول
<br>
maña tapnu turğıl çökürme köñül
<br>
ماڭا تاپنو تورغېل چؤکۆرمه کؤڭۆل
<br>
beyt 1592.
<br>
بیت (۱۵۹۲)
<br>
atañ tapğı bar erdi artuk telim
<br>
آتاڭ تاپغې بار ایردی آرتوق تلیم
<br>
öteyümedim bardı kaldı birim
<br>
اؤته‌یۆمه‌دیم باردې قالدې بیریم
<br>
beyt 1593.
<br>
بیت (۱۵۹۳)
<br>
ötegü kerek men bu haklar saña
<br>
اؤته‌گۆ کیرک من بو حقلر ساڭا
<br>
kişiler tili bolmasa bér maña
<br>
کیشیلر تیلی بۏلماسا بیر ماڭا
<br>
beyt 1594.
<br>
بیت (۱۵۹۴)
<br>
negü tér eşitgil uç ordu begi
<br>
نه‌گۆ تیر ائشیتگیل اوچ اۏردو بگی
<br>
bilip sözlemiş sözke yetrüp ögi
<br>
بیلیپ سؤزله‌میش سؤزکه یئترۆپ اؤگی
<br>
beyt 1595.
<br>
بیت (۱۵۹۵)
<br>
kişi emgek ıdsa saña belgülüg
<br>
کیشی امگک اېدسا ساڭا بلگۆلۆگ
<br>
unıtma ol emgekni bolma ölüg
<br>
اونېتما اۏل امگکنی بۏلما اؤلۆگ
<br>
beyt 1596.
<br>
بیت (۱۵۹۶)
<br>
kişilikni kodma ay aslı kişi
<br>
کیشیلیکنی قۏدما آی آسلې کیشی
<br>
kişilik kılu tur kişike tuşı
<br>
کیشیلیک قېلو تور کیشیکه توشې
<br>
beyt 1597.
<br>
بیت (۱۵۹۷)
<br>
kimiñ emgeki kirse kimke birer
<br>
کیمیڭ امگکی کیرسه کیمکه بیرر
<br>
yanutın üküş kıl sen ötrü añar
<br>
یانوتېن اۆکۆش قېل سن اؤترۆ آڭار
<br>
beyt 1598.
<br>
بیت (۱۵۹۸)
<br>
kişi emgekini bilümez kişi
<br>
کیشی امگکینی بیلۆمز کیشی
<br>
tükel ud bolur bu ay ilçi başı
<br>
تۆکل اود بۏلور بو آی ایلچی باشې
<br>
beyt 1599.
<br>
بیت (۱۵۹۹)
<br>
yorı ud atanma kişilik kıl a
<br>
یۏرې اود آتانما کیشیلیک قېل آ
<br>
kişike kişi bol kişilik bile
<br>
کیشیکه کیشی بۏل کیشیلیک بیله
<br>
beyt 1600.
<br>
بیت (۱۶۰۰)
<br>
kişilik üçün at urundı kişi
<br>
کیشیلیک اۆچۆن آت اوروندې کیشی
<br>
kişilik bile at kötürdi kişi
<br>
کیشیلیک بیله آت کؤتۆردی کیشی
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1601.
<br>
بیت (۱۶۰۱)
<br>
yér öpti kör ögdülmiş aydı ilig
<br>
ییر اؤپتی کؤر اؤگدۆلمیش آیدې ایلیگ
<br>
ilel köz yarutsa maña buldum ig
<br>
ایلل کؤز یاروتسا ماڭا بولدوم ایگ
<br>
beyt 1602.
<br>
بیت (۱۶۰۲)
<br>
tapuğçı kuluñ-men begim sen uluğ
<br>
تاپوغچې قولوڭ من بگیم سن اولوغ
<br>
uluğ beg ağırlar tapuğçı kuluğ
<br>
اولوغ بگ آغېرلار تاپوغچې قولوغ
<br>
beyt 1603.
<br>
بیت (۱۶۰۳)
<br>
tilese ağır tut tilese uçuz
<br>
تیله‌سه آغېر توت تیله‌سه اوچوز
<br>
yuluğ kıldım emdi saña men bu öz
<br>
یولوغ قېلدېم ایمدی ساڭا من بو اؤز
<br>
beyt 1604.
<br>
بیت (۱۶۰۴)
<br>
turup çıktı akru kapuğka kelip
<br>
توروپ چېقتې آقرو قاپوغقا کلیپ
<br>
bir ança yorıp bardı ewke tegip
<br>
بیر آنچا یۏرېپ باردې ائوکه تگیپ
<br>
beyt 1605.
<br>
بیت (۱۶۰۵)
<br>
kurın badı ögdülmiş anda naru
<br>
قورېن بادې اؤگدۆلمیش آندا نارو
<br>
kıyıksız tapuğ kıldı ilde turu
<br>
قېیېقسېز تاپوغ قېلدې ایلده تورو
<br>
beyt 1606.
<br>
بیت (۱۶۰۶)
<br>
tapındı kéçe tañda tepremedi
<br>
تاپېندې کیچه تاڭدا تپره‌مه‌دی
<br>
tünin yattı yatğak aş anda yédi
<br>
تۆنین یاتتې یاتغاق آش آندا ییدی
<br>
beyt 1607.
<br>
بیت (۱۶۰۷)
<br>
ilig köñliñe sığdı erse tapuğ
<br>
ایلیگ کؤڭلیڭه سېغدې ایرسه تاپوغ
<br>
elig bérdi devlet açıldı kapuğ
<br>
ائلیگ بیردی دَولت آچېلدې قاپوغ
<br>
beyt 1608.
<br>
بیت (۱۶۰۸)
<br>
negü tér eşit bu tapuğ kılğuçı
<br>
نه‌گۆ تیر ائشیت بو تاپوغ قېلغوچې
<br>
tapuğ birle devlet atın miñüçi
<br>
تاپوغ بیرله دَولت آتېن میڭۆچی
<br>
beyt 1609.
<br>
بیت (۱۶۰۹)
<br>
ay begler sewinçi tilegli kişi
<br>
آی بگلر سئوینچی تیلگلی کیشی
<br>
kamuğ beg tileki öze kıl işi
<br>
قاموغ بگ تیلکی اؤزه قېل ایشی
<br>
beyt 1610.
<br>
بیت (۱۶۱۰)
<br>
begi taplamaz işni kılsa kulı
<br>
بگی تاپلاماز ایشنی قېلسا قولې
<br>
ilenç özke kılğu sarılsa kalı
<br>
ایلنچ اؤزکه قېلغو سارېلسا قالې
<br>
beyt 1611.
<br>
بیت (۱۶۱۱)
<br>
kalı kılsa begler tapısız tapuğ
<br>
قالې قېلسا بگلر تاپېسېز تاپوغ
<br>
yawa kıldı tapmış tiriglik kamuğ
<br>
یاوا قېلدې تاپمېش تیریگلیک قاموغ
<br>
beyt 1612.
<br>
بیت (۱۶۱۲)
<br>
yakın tuttı ilig kör ögdülmişig
<br>
یاقېن توتتې ایلیگ کؤر اؤگدۆلمیشیگ
<br>
törüçe ayu bérdi tegme işig
<br>
تؤرۆچه آیو بیردی تگمه ایشیگ
<br>
beyt 1613.
<br>
بیت (۱۶۱۳)
<br>
yana bir kün oldrup muñadtı ilig
<br>
یانا بیر کۆن اۏلدروپ موڭادتې ایلیگ
<br>
ayur ay diriğâ yitürdüm erig
<br>
آیور آی دریغا ییتۆردۆم اریگ
<br>
beyt 1614.
<br>
بیت (۱۶۱۴)
<br>
kapuğda kalın bod térildi tolu
<br>
قاپوغدا قالېن بۏد تیریلدی تۏلو
<br>
kanı bir işimke yarağlı talu
<br>
قانې بیر ایشیمکه یاراغلې تالو
<br>
beyt 1615.
<br>
بیت (۱۶۱۵)
<br>
işim barça sındı yok ol bildeçi
<br>
ایشیم بارچا سېندې یۏق اۏل بیلده‌چی
<br>
kanı bir bağırsak işim kıldaçı
<br>
قانې بیر باغېرساق ایشیم قېلداچې
<br>
beyt 1616.
<br>
بیت (۱۶۱۶)
<br>
negü tér eşitgil sınamış kişi
<br>
نه‌گۆ تیر ائشیتگیل سېنامېش کیشی
<br>
sınap edgü isizni bilmiş kişi
<br>
سېناپ ائدگۆ ایسیزنی بیلمیش کیشی
<br>
beyt 1617.
<br>
بیت (۱۶۱۷)
<br>
tilese bulur barça ârzû kişi
<br>
تیله‌سه بولور بارچا آرزو کیشی
<br>
tilek teg kişi bulmaz edgü başı
<br>
تیلک تگ کیشی بولماز ائدگۆ باشې
<br>
beyt 1618.
<br>
بیت (۱۶۱۸)
<br>
bu bod sın yoñlı kara baş kalın
<br>
بو بۏد سېن یۏڭلې قارا باش قالېن
<br>
kişi tép ınanğu kişi yok bilin
<br>
کیشی تیپ اېنانغو کیشی یۏق بیلین
<br>
beyt 1619.
<br>
بیت (۱۶۱۹)
<br>
kişide kereki yarağlısı ol
<br>
کیشیده کیرکی یاراغلېسې اۏل
<br>
yarap hem tusulup yorığlısı ol
<br>
یاراپ هم توسولوپ یۏرېغلېسې اۏل
<br>
beyt 1620.
<br>
بیت (۱۶۲۰)
<br>
negü tér eşitgil bu şi‘r ayğuçı
<br>
نه‌گۆ تیر ائشیتگیل بو شعر آیغوچې
<br>
sözüg ma‘nî birle tizip kodğuçı
<br>
سؤزۆگ معنی بیرله تیزیپ قۏدغوچې
<br>
beyt 1621.
<br>
بیت (۱۶۲۱)
<br>
yorığlı körür-men yarağlısı yok
<br>
یۏرېغلې کؤرۆرمن یاراغلېسې یۏق
<br>
yarağlı bulunsa yorığlısı yok
<br>
یاراغلې بولونسا یۏرېغلېسې یۏق
<br>
beyt 1622.
<br>
بیت (۱۶۲۲)
<br>
kalın bod kara baş yorığlı telim
<br>
قالېن بۏد قارا باش یۏرېغلې تلیم
<br>
telimde tilese tusuğlısı yok
<br>
تلیمده تیله‌سه توسوغلېسې یۏق
<br>
beyt 1623.
<br>
بیت (۱۶۲۳)
<br>
yana aydı ilig meselde kelir
<br>
یانا آیدې ایلیگ مثلده کلیر
<br>
uruğluğ kişi ölse urğı kalır
<br>
اوروغلوغ کیشی اؤلسه اورغې قالېر
<br>
beyt 1624.
<br>
بیت (۱۶۲۴)
<br>
negü ekse yérke yana ol önür
<br>
نه‌گۆ ایکسه ییرکه یانا اۏل اؤنۆر
<br>
oğul tuğsa kılkı ataka barur
<br>
اۏغول توغسا قېلقې آتاقا بارور
<br>
beyt 1625.
<br>
بیت (۱۶۲۵)
<br>
bu ay toldı oğlı ata yurnı ol
<br>
بو آی تۏلدې اۏغلې آتا یورنې اۏل
<br>
ata barsa oını oğul ornı ol
<br>
آتا بارسا اۏېنې اۏغول اۏرنې اۏل
<br>
beyt 1626.
<br>
بیت (۱۶۲۶)
<br>
ata bardı ornı kuruğ hem kokuz
<br>
آتا باردې اۏرنې قوروغ هم قۏقوز
<br>
kokuz tolğuka kördüm oğlın ked uz
<br>
قۏقوز تۏلغوقا کؤردۆم اۏغلېن کد اوز
<br>
beyt 1627.
<br>
بیت (۱۶۲۷)
<br>
munı edleyin men bu bolsun kişi
<br>
مونې ائدله‌یین من بو بۏلسون کیشی
<br>
kişi bolmış asğın tusulğay tuşı
<br>
کیشی بۏلمېش آسغېن توسولغای توشې
<br>
beyt 1628.
<br>
بیت (۱۶۲۸)
<br>
boluğluğ körür-men yarağu munı
<br>
بۏلوغلوغ کؤرۆرمن یاراغو مونې
<br>
kiçiglikte taştın adın yok müni
<br>
کیچیگلیکته تاشتېن آدېن یۏق مۆنی
<br>
beyt 1629.
<br>
بیت (۱۶۲۹)
<br>
idi yakşı aymışıla atlığı
<br>
ایدی یاقشې آیمېشېلا آتلېغې
<br>
bodunda bedüki kişi kutluğı
<br>
بۏدوندا بدۆکی کیشی قوتلوغې
<br>
beyt 1630.
<br>
بیت (۱۶۳۰)
<br>
elig ursa begler kimi edlese
<br>
ائلیگ اورسا بگلر کیمی ائدله‌سه
<br>
yakur baş bolur bu beginde basa
<br>
یاقور باش بۏلور بو بگینده باسا
<br>
beyt 1631.
<br>
بیت (۱۶۳۱)
<br>
kimi tutsa begler öziñe yakın
<br>
کیمی توتسا بگلر اؤزیڭه یاقېن
<br>
yağudı tileki kereki bakın
<br>
یاغودې تیلکی کیرکی باقېن
<br>
beyt 1632.
<br>
بیت (۱۶۳۲)
<br>
küle baksa begler kişike turup
<br>
کۆله باقسا بگلر کیشیکه توروپ
<br>
aña yığlu tirlür er at yüz urup
<br>
آڭا یېغلو تیرلۆر ار آت یۆز اوروپ
<br>
beyt 1633.
<br>
بیت (۱۶۳۳)
<br>
ilig aydı emdi maña çâreˆ yok
<br>
ایلیگ آیدې ایمدی ماڭا چاره یۏق
<br>
munı edlese-men kişi bolğu ok
<br>
مونې ائدله‌سه من کیشی بۏلغو اۏق
<br>
beyt 1634.
<br>
بیت (۱۶۳۴)
<br>
ötemiş bolayın atası hakın
<br>
اؤته‌میش بۏلایېن آتاسې حقین
<br>
kılayın kişilik bağırsaklıkın
<br>
قېلایېن کیشیلیک باغېرساقلېقېن
<br>
beyt 1635.
<br>
بیت (۱۶۳۵)
<br>
bu ay toldı tapğı telim erdi kör
<br>
بو آی تۏلدې تاپغې تلیم ایردی کؤر
<br>
kişilik kılayın anıñ yañı kür
<br>
کیشیلیک قېلایېن آنېڭ یاڭې کۆر
<br>
beyt 1636.
<br>
بیت (۱۶۳۶)
<br>
kişilik tidüküm bolur edgülük
<br>
کیشیلیک تیدۆکۆم بۏلور ائدگۆلۆک
<br>
bu edgü bolur ol yégü kedgülük
<br>
بو ائدگۆ بۏلور اۏل ییگۆ کدگۆلۆک
<br>
beyt 1637.
<br>
بیت (۱۶۳۷)
<br>
kişi aslı edgüg unıtmaz bolur
<br>
کیشی آسلې ائدگۆگ اونېتماز بۏلور
<br>
kişi urğı köñlin emitmez bolur
<br>
کیشی اورغې کؤڭلین امیتمز بۏلور
<br>
beyt 1638.
<br>
بیت (۱۶۳۸)
<br>
negü tér eşitgil awıçğa sözi
<br>
نه‌گۆ تیر ائشیتگیل آوېچغا سؤزی
<br>
awıçğa sözin tut unıtma kozı
<br>
آوېچغا سؤزین توت اونېتما قۏزې
<br>
beyt 1639.
<br>
بیت (۱۶۳۹)
<br>
bu edgü kılu tur ay edgü kişi
<br>
بو ائدگۆ قېلو تور آی ائدگۆ کیشی
<br>
karımaz bolur edgü meñü yaşı
<br>
قارېماز بۏلور ائدگۆ مڭۆ یاشې
<br>
beyt 1640.
<br>
بیت (۱۶۴۰)
<br>
bu edgü karımaz yéme opramaz
<br>
بو ائدگۆ قارېماز ییمه اۏپراماز
<br>
yaşı ked uzun ol atı artamaz
<br>
یاشې کد اوزون اۏل آتې آرتاماز
<br>
beyt 1641.
<br>
بیت (۱۶۴۱)
<br>
ağırladı ilig kör ögdülmişig
<br>
آغېرلادې ایلیگ کؤر اؤگدۆلمیشیگ
<br>
añar aydı edgü isiz öz işig
<br>
آڭار آیدې ائدگۆ ایسیز اؤز ایشیگ
<br>
beyt 1642.
<br>
بیت (۱۶۴۲)
<br>
açındı ilig kör kötürdi örü
<br>
آچېندې ایلیگ کؤر کؤتۆردی اؤرۆ
<br>
bolu bérdi ewren emitti naru
<br>
بۏلو بیردی ائورن امیتتی نارو
<br>
beyt 1643.
<br>
بیت (۱۶۴۳)
<br>
oñardı törü hem toku iç tapuğ
<br>
اۏڭاردې تؤرۆ هم تۏقو ایچ تاپوغ
<br>
açıldı tapuğdın tilemiş kapuğ
<br>
آچېلدې تاپوغدېن تیله‌میش قاپوغ
<br>
beyt 1644.
<br>
بیت (۱۶۴۴)
<br>
müni boldı erdem sözi boldı söz
<br>
مۆنی بۏلدې اردم سؤزی بۏلدې سؤز
<br>
ilig turdı erse añar açtı köz
<br>
ایلیگ توردې ایرسه آڭار آچتې کؤز
<br>
beyt 1645.
<br>
بیت (۱۶۴۵)
<br>
ilig aydı emdi tilemiş işim
<br>
ایلیگ آیدې ایمدی تیله‌میش ایشیم
<br>
tüzü itlü barğay içim hem taşım
<br>
تۆزۆ ایتلۆ بارغای ایچیم هم تاشېم
<br>
beyt 1646.
<br>
بیت (۱۶۴۶)
<br>
boluğı bar erdi munuñ belgülüg
<br>
بۏلوغې بار ایردی مونوڭ بلگۆلۆگ
<br>
anın edledim kıldım açığ ülüg
<br>
آنېن ائدله‌دیم قېلدېم آچېغ اۆلۆگ
<br>
beyt 1647.
<br>
بیت (۱۶۴۷)
<br>
munu boldı emdi tilek teg kişi
<br>
مونو بۏلدې ایمدی تیلک تگ کیشی
<br>
takı bolğusı bar yetilse yaşı
<br>
تاقې بۏلغوسې بار یئتیلسه یاشې
<br>
beyt 1648.
<br>
بیت (۱۶۴۸)
<br>
uluğ bolğu olan ne ersig toğan
<br>
اولوغ بۏلغو اۏلان نه ارسیگ تۏغان
<br>
kiçigde bolur barça belgü nişân
<br>
کیچیگده بۏلور بارچا بلگۆ نشان
<br>
beyt 1649.
<br>
بیت (۱۶۴۹)
<br>
muñar meñzer emdi bu beytig okı
<br>
موڭار مڭزر ایمدی بو بیتیگ اۏقې
<br>
uka barsa ma‘nî açılğay takı
<br>
اوقا بارسا معنی آچېلغای تاقې
<br>
beyt 1650.
<br>
بیت (۱۶۵۰)
<br>
kamuğ bolğu neñke bolur belgü teñ
<br>
قاموغ بۏلغو نڭکه بۏلور بلگۆ تڭ
<br>
kiçigde bedüginçe ol bolğu teñ
<br>
کیچیگده بدۆگینچه اۏل بۏلغو تڭ
<br>
beyt 1651.
<br>
بیت (۱۶۵۱)
<br>
yimiş yégü ni‘met çéçekinde kör
<br>
ییمیش ییگۆ نعمت چیچکینده کؤر
<br>
kamuğ neñke yañzağ munı bilgü teñ
<br>
قاموغ نڭکه یاڭزاغ مونې بیلگۆ تڭ
<br>
beyt 1652.
<br>
بیت (۱۶۵۲)
<br>
tapındı bu ögdülmiş utru turup
<br>
تاپېندې بو اؤگدۆلمیش اوترو توروپ
<br>
kıyılmadı tañda kéçe üd bolup
<br>
قېیېلمادې تاڭدا کیچه اۆد بۏلوپ
<br>
beyt 1653.
<br>
بیت (۱۶۵۳)
<br>
kiterdi özindin yarağsız muhâl
<br>
کیتردی اؤزیندین یاراغسېز محال
<br>
tusuldı kamuğ törlüg işke tükel
<br>
توسولدې قاموغ تؤرلۆگ ایشکه تۆکل
<br>
beyt 1654.
<br>
بیت (۱۶۵۴)
<br>
kutuldı ilig kitti emgekleri
<br>
قوتولدې ایلیگ کیتتی امگکلری
<br>
bodun asğı arttı yenip yükleri
<br>
بۏدون آسغې آرتتې یئنیپ یۆکلری
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1655.
<br>
بیت (۱۶۵۵)
<br>
ilig ündedi bir kün ögdülmişig
<br>
ایلیگ اۆنده‌دی بیر کۆن اؤگدۆلمیشیگ
<br>
añar sözledi söz ukup bilmişig
<br>
آڭار سؤزله‌دی سؤز اوقوپ بیلمیشیگ
<br>
beyt 1656.
<br>
بیت (۱۶۵۶)
<br>
ilig aydı emdi eşit ay oğul
<br>
ایلیگ آیدې ایمدی ائشیت آی اۏغول
<br>
söz aytur özüm sen maña tut köñül
<br>
سؤز آیتور اؤزۆم سن ماڭا توت کؤڭۆل
<br>
beyt 1657.
<br>
بیت (۱۶۵۷)
<br>
ayu bér kişike tusulur kayu
<br>
آیو بیر کیشیکه توسولور قایو
<br>
kayu ol tususı maña ay sayu
<br>
قایو اۏل توسوسې ماڭا آی سایو
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1658.
<br>
بیت (۱۶۵۸)
<br>
yanut bérdi ögdülmiş aydı ay beg
<br>
یانوت بیردی اؤگدۆلمیش آیدې آی بگ
<br>
bilig ordusı ay kişilerde yég
<br>
بیلیگ اۏردوسې آی کیشیلرده ییگ
<br>
beyt 1659.
<br>
بیت (۱۶۵۹)
<br>
kişike tusulğu ikigü ajun
<br>
کیشیکه توسولغو ایکیگۆ آژون
<br>
kılınç edgüsi ol ay kılkı tüzün
<br>
قېلېنچ ائدگۆسی اۏل آی قېلقې تۆزۆن
<br>
beyt 1660.
<br>
بیت (۱۶۶۰)
<br>
ikinçi uwut ol üçünçi köni
<br>
ایکینچی اوووت اۏل اۆچۆنچی کؤنی
<br>
bu üç neñ bile er bulur kut küni
<br>
بو اۆچ نڭ بیله ار بولور قوت کۆنی
<br>
beyt 1661.
<br>
بیت (۱۶۶۱)
<br>
kılınç edgü bolsa kamuğ halk sewer
<br>
قېلېنچ ائدگۆ بۏلسا قاموغ خلق سئور
<br>
kılıkı köni bolsa törke ağar
<br>
قېلېقې کؤنی بۏلسا تؤرکه آغار
<br>
beyt 1662.
<br>
بیت (۱۶۶۲)
<br>
uwut ol tıdığlı kamuğ teñsizig
<br>
اوووت اۏل تېدېغلې قاموغ تڭسیزیگ
<br>
uwutsuzluk erke idi teñsiz ig
<br>
اوووتسوزلوق ارکه ایدی تڭسیز ایگ
<br>
beyt 1663.
<br>
بیت (۱۶۶۳)
<br>
takı bir siliglik kılınçı köni
<br>
تاقې بیر سیلیگلیک قېلېنچې کؤنی
<br>
ikigü ajunda kutadur küni
<br>
ایکیگۆ آژوندا قوتادور کۆنی
<br>
beyt 1664.
<br>
بیت (۱۶۶۴)
<br>
könilik uwut hem bu edgü kılınç
<br>
کؤنیلیک اوووت هم بو ائدگۆ قېلېنچ
<br>
üçegün birikse bu buldı sewinç
<br>
اۆچه‌گۆن بیریکسه بو بولدې سئوینچ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1665.
<br>
بیت (۱۶۶۵)
<br>
yana aydı ilig eşittim bu söz
<br>
یانا آیدې ایلیگ ائشیتتیم بو سؤز
<br>
tusulmaz kayu ol kişike yawuz
<br>
توسولماز قایو اۏل کیشیکه یاووز
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1666.
<br>
بیت (۱۶۶۶)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
bügülep bu sözke yetürsü bilig
<br>
بۆگۆله‌پ بو سؤزکه یئتۆرسۆ بیلیگ
<br>
beyt 1667.
<br>
بیت (۱۶۶۷)
<br>
kişike tusulmaz tükel yas kılur
<br>
کیشیکه توسولماز تۆکل یاس قېلور
<br>
bu üç neñ-turur kör ay ilçi unur
<br>
بو اۆچ نڭ تورور کؤر آی ایلچی اونور
<br>
beyt 1668.
<br>
بیت (۱۶۶۸)
<br>
biri arkuk erse bu kılkı yawuz
<br>
بیری آرقوق ایرسه بو قېلقې یاووز
<br>
takı biri yalğan tüzer erse söz
<br>
تاقې بیری یالغان تۆزر ایرسه سؤز
<br>
beyt 1669.
<br>
بیت (۱۶۶۹)
<br>
takı bir saran ol kişide éli
<br>
تاقې بیر ساران اۏل کیشیده ایلی
<br>
bu üç neñ üçegü biligsiz yolı
<br>
بو اۆچ نڭ اۆچه‌گۆ بیلیگسیز یۏلې
<br>
beyt 1670.
<br>
بیت (۱۶۷۰)
<br>
kimiñ bolsa arkuk kılınçı otun
<br>
کیمیڭ بۏلسا آرقوق قېلېنچې اۏتون
<br>
işi barça tetrü bolur tuğsa kün
<br>
ایشی بارچا تترۆ بۏلور توغسا کۆن
<br>
beyt 1671.
<br>
بیت (۱۶۷۱)
<br>
çawıksa kim erse bu yalğan tilin
<br>
چاوېقسا کیم ایرسه بو یالغان تیلین
<br>
sawı bardı yalñuk ara sen bilin
<br>
ساوې باردې یالڭوق آرا سن بیلین
<br>
beyt 1672.
<br>
بیت (۱۶۷۲)
<br>
saranlıkta ınğa negü bar adın
<br>
سارانلېقتا اېنغا نه‌گۆ بار آدېن
<br>
térer neñ yéyümez kalır neñ kédin
<br>
تیرر نڭ یییۆمز قالېر نڭ کیدین
<br>
beyt 1673.
<br>
بیت (۱۶۷۳)
<br>
negü tér eşitgil saranığ bilig
<br>
نه‌گۆ تیر ائشیتگیل سارانېغ بیلیگ
<br>
ay çırğuy ay muñluğ ay tügmiş elig
<br>
آی چېرغوی آی موڭلوغ آی تۆگمیش ائلیگ
<br>
beyt 1674.
<br>
بیت (۱۶۷۴)
<br>
tére bildiñ altun yéyü bilmediñ
<br>
تیره بیلدیڭ آلتون یییۆ بیلمه‌دیڭ
<br>
bu altun yığıp bir nelük bérmediñ
<br>
بو آلتون یېغېپ بیر نه‌لۆک بیرمه‌دیڭ
<br>
beyt 1675.
<br>
بیت (۱۶۷۵)
<br>
ay dünyâ térip sen yéyümez kişi
<br>
آی دۆنیا تیریپ سن یییۆمز کیشی
<br>
yégüçi anundı anuk tut aşı
<br>
ییگۆچی آنوندې آنوق توت آشې
<br>
beyt 1676.
<br>
بیت (۱۶۷۶)
<br>
ol üç neñ kimiñ bolsa keldi kutı
<br>
اۏل اۆچ نڭ کیمیڭ بۏلسا کلدی قوتې
<br>
bu üç neñ kimiñ bolsa yitti atı
<br>
بو اۆچ نڭ کیمیڭ بۏلسا ییتتی آتې
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1677.
<br>
بیت (۱۶۷۷)
<br>
yana aydı ilig eşittim munı
<br>
یانا آیدې ایلیگ ائشیتتیم مونې
<br>
takı bir sözüm bar ayu bér anı
<br>
تاقې بیر سؤزۆم بار آیو بیر آنې
<br>
beyt 1678.
<br>
بیت (۱۶۷۸)
<br>
anadınmu bilge tuğar bu kişi
<br>
آنادېنمو بیلگه توغار بو کیشی
<br>
azu ögrenürmü yetilse yaşı
<br>
آزو اؤگره‌نۆرمۆ یئتیلسه یاشې
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1679.
<br>
بیت (۱۶۷۹)
<br>
yanut bérdi ögdülmiş ilig kutı
<br>
یانوت بیردی اؤگدۆلمیش ایلیگ قوتې
<br>
bilig hem ukuş ol bu erdem atı
<br>
بیلیگ هم اوقوش اۏل بو اردم آتې
<br>
beyt 1680.
<br>
بیت (۱۶۸۰)
<br>
biligsiz tuğar ol turu ögrenür
<br>
بیلیگسیز توغار اۏل تورو اؤگرنۆر
<br>
bilig bilse ötrü kamuğ iş unar
<br>
بیلیگ بیلسه اؤترۆ قاموغ ایش اونار
<br>
beyt 1681.
<br>
بیت (۱۶۸۱)
<br>
anadın toğuğlı biligsiz tuğar
<br>
آنادېن تۏغوغلې بیلیگسیز توغار
<br>
bilig ögrenür ötrü törke ağar
<br>
بیلیگ اؤگرنۆر اؤترۆ تؤرکه آغار
<br>
beyt 1682.
<br>
بیت (۱۶۸۲)
<br>
ukuş ol anı yalñuk ögrenmedi
<br>
اوقوش اۏل آنې یالڭوق اؤگره‌نمه‌دی
<br>
tadu birle katlıp törütür idi
<br>
تادو بیرله قاتلېپ تؤرۆتۆر ایدی
<br>
beyt 1683.
<br>
بیت (۱۶۸۳)
<br>
ukuşta adın barça erdemlerig
<br>
اوقوشتا آدېن بارچا اردملریگ
<br>
kişi ögrenür ötrü yetlür bilig
<br>
کیشی اؤگرنۆر اؤترۆ یئتلۆر بیلیگ
<br>
beyt 1684.
<br>
بیت (۱۶۸۴)
<br>
sewindi ilig kör eşitti bu söz
<br>
سئویندی ایلیگ کؤر ائشیتتی بو سؤز
<br>
ayur öz tilekini buldı bu öz
<br>
آیور اؤز تیلکینی بولدې بو اؤز
<br>
beyt 1685.
<br>
بیت (۱۶۸۵)
<br>
atasın yitürdüm munukı oğul
<br>
آتاسېن ییتۆردۆم مونوقې اۏغول
<br>
ata ornı tutlı bulup edgü yol
<br>
آتا اۏرنې توتلې بولوپ ائدگۆ یۏل
<br>
beyt 1686.
<br>
بیت (۱۶۸۶)
<br>
bayatka şükür kılğu emdi üküş
<br>
بایاتقا شکر قېلغو ایمدی اۆکۆش
<br>
bodunka törü kılğı edgü ülüş
<br>
بۏدونقا تؤرۆ قېلغې ائدگۆ اۆلۆش
<br>
beyt 1687.
<br>
بیت (۱۶۸۷)
<br>
bağırsak körür-men bu ögdülmişig
<br>
باغېرساق کؤرۆرمن بو اؤگدۆلمیشیگ
<br>
bütünlük bile kıldı barça işig
<br>
بۆتۆنلۆک بیله قېلدې بارچا ایشیگ
<br>
beyt 1688.
<br>
بیت (۱۶۸۸)
<br>
añar ma bu kün kılğu edgü yanut
<br>
آڭار ما بو کۆن قېلغو ائدگۆ یانوت
<br>
ol edgü yanutın bu bulsu anut
<br>
اۏل ائدگۆ یانوتېن بو بولسو آنوت
<br>
beyt 1689.
<br>
بیت (۱۶۸۹)
<br>
negü tér eşitgil kişi üdrümi
<br>
نه‌گۆ تیر ائشیتگیل کیشی اۆدرۆمی
<br>
kişi üdrümi hem bodun ködrümi
<br>
کیشی اۆدرۆمی هم بۏدون کؤدرۆمی
<br>
beyt 1690.
<br>
بیت (۱۶۹۰)
<br>
kişilik kılurka kişilik anut
<br>
کیشیلیک قېلورقا کیشیلیک آنوت
<br>
kişilik teñinçe törü kıl yanut
<br>
کیشیلیک تڭینچه تؤرۆ قېل یانوت
<br>
beyt 1691.
<br>
بیت (۱۶۹۱)
<br>
vefâka vefâ ol kişilik hakı
<br>
وفاقا وفا اۏل کیشیلیک حقی
<br>
vefâ kıl kişi bol atıñnı bedüt
<br>
وفا قېل کیشی بۏل آتېڭنې بدۆت
<br>
beyt 1692.
<br>
بیت (۱۶۹۲)
<br>
küniñe ağırladı ilig anı
<br>
کۆنیڭه آغېرلادې ایلیگ آنې
<br>
kamuğ ilke toldı kör atı üni
<br>
قاموغ ایلکه تۏلدې کؤر آتې اۆنی
<br>
beyt 1693.
<br>
بیت (۱۶۹۳)
<br>
bodunda bedük boldı belgü nişân
<br>
بۏدوندا بدۆک بۏلدې بلگۆ نشان
<br>
ajunda çawı bardı edgü du‘ân
<br>
آژوندا چاوې باردې ائدگۆ دعان
<br>
beyt 1694.
<br>
بیت (۱۶۹۴)
<br>
uluğ boldı iş tuş ara belgülüg
<br>
اولوغ بۏلدې ایش توش آرا بلگۆلۆگ
<br>
bedük boldı begler ara bu külüg
<br>
بدۆک بۏلدې بگلر آرا بو کۆلۆگ
<br>
beyt 1695.
<br>
بیت (۱۶۹۵)
<br>
köñül til kiçig tuttı kılkı oñay
<br>
کؤڭۆل تیل کیچیگ توتتې قېلقې اۏڭای
<br>
yaraştı kamuğ birle keçti kün ay
<br>
یاراشتې قاموغ بیرله کئچتی کۆن آی
<br>
beyt 1696.
<br>
بیت (۱۶۹۶)
<br>
köñül kodkı tuttı tilin söz süçig
<br>
کؤڭۆل قۏدقې توتتې تیلین سؤز سۆچیگ
<br>
bodunuğ işitti taşığ hem içig
<br>
بۏدونوغ ایشیتتی تاشېغ هم ایچیگ
<br>
beyt 1697.
<br>
بیت (۱۶۹۷)
<br>
adaş koldaş ardaş tutundı kalın
<br>
آداش قۏلداش آرداش توتوندې قالېن
<br>
adaş koldaş ol erke arka bilin
<br>
آداش قۏلداش اۏل ارکه آرقا بیلین
<br>
beyt 1698.
<br>
بیت (۱۶۹۸)
<br>
kimiñ bolsa koldaş adaşı telim
<br>
کیمیڭ بۏلسا قۏلداش آداشې تلیم
<br>
anıñ arkası bek kaya ol yalım
<br>
آنېڭ آرقاسې بک قایا اۏل یالېم
<br>
beyt 1699.
<br>
بیت (۱۶۹۹)
<br>
kimiñ arkası bolsa küçlüg bolur
<br>
کیمیڭ آرقاسې بۏلسا کۆچلۆگ بۏلور
<br>
bu küçlüg kişi kutka tüplüg bolur
<br>
بو کۆچلۆگ کیشی قوتقا تۆپلۆگ بۏلور
<br>
beyt 1700.
<br>
بیت (۱۷۰۰)
<br>
ne edgü bolur kutka kodkı köñül
<br>
نه ائدگۆ بۏلور قوتقا قۏدقې کؤڭۆل
<br>
ne körklüg bolur bilge bolsa amul
<br>
نه کؤرکلۆگ بۏلور بیلگه بۏلسا آمول
<br>
beyt 1701.
<br>
بیت (۱۷۰۱)
<br>
yéme yakşı aymış bu öglüg kişi
<br>
ییمه یاقشې آیمېش بو اؤگلۆگ کیشی
<br>
kim öglüg sözin tutsa itlür işi
<br>
کیم اؤگلۆگ سؤزین توتسا ایتلۆر ایشی
<br>
beyt 1702.
<br>
بیت (۱۷۰۲)
<br>
kimiñ birle devlet yaraşsa kelip
<br>
کیمیڭ بیرله دَولت یاراشسا کلیپ
<br>
köñül kodkı tutğu kiçiglik kılıp
<br>
کؤڭۆل قۏدقې توتغو کیچیگلیک قېلېپ
<br>
beyt 1703.
<br>
بیت (۱۷۰۳)
<br>
kelir erse devlet kişike küle
<br>
کلیر ایرسه دَولت کیشیکه کۆله
<br>
tutup berklegüsi kiçiglik bile
<br>
توتوپ برکله‌گۆسی کیچیگلیک بیله
<br>
beyt 1704.
<br>
بیت (۱۷۰۴)
<br>
köçüt teg bolur kut tüpi hem tözi
<br>
کؤچۆت تگ بۏلور قوت تۆپی هم تؤزی
<br>
köñül kodkısı ol anıñ yıldızı
<br>
کؤڭۆل قۏدقېسې اۏل آنېڭ یېلدېزې
<br>
beyt 1705.
<br>
بیت (۱۷۰۵)
<br>
ne edgü bolur kodkı alçak kişi
<br>
نه ائدگۆ بۏلور قۏدقې آلچاق کیشی
<br>
ne körklüg bulur künde itlür işi
<br>
نه کؤرکلۆگ بولور کۆنده ایتلۆر ایشی
<br>
beyt 1706.
<br>
بیت (۱۷۰۶)
<br>
uluğsığ küwez kür kişi ol turı
<br>
اولوغسېغ کۆوز کۆر کیشی اۏل تورې
<br>
küniñe kodı ol küwezlik kurı
<br>
کۆنیڭه قۏدې اۏل کۆوه‌زلیک قورې
<br>
beyt 1707.
<br>
بیت (۱۷۰۷)
<br>
kamuğka yaraşur bu kut ursa yüz
<br>
قاموغقا یاراشور بو قوت اورسا یۆز
<br>
ukuşluğka artuk yaraşur ked uz
<br>
اوقوشلوغقا آرتوق یاراشور کد اوز
<br>
beyt 1708.
<br>
بیت (۱۷۰۸)
<br>
muñar meñzer emdi bu beytig okı
<br>
موڭار مڭزر ایمدی بو بیتیگ اۏقې
<br>
okığıl uka bar ay elgi akı
<br>
اۏقېغېل اوقا بار آی ائلگی آقې
<br>
beyt 1709.
<br>
بیت (۱۷۰۹)
<br>
biligsizke devlet yaraşsa kelip
<br>
بیلیگسیزکه دَولت یاراشسا کلیپ
<br>
biligligke artuk yaraşur bilip
<br>
بیلیگلیگکه آرتوق یاراشور بیلیپ
<br>
beyt 1710.
<br>
بیت (۱۷۱۰)
<br>
biligsiz bile tursa devlet kalı
<br>
بیلیگسیز بیله تورسا دَولت قالې
<br>
biliglig bile turğa tüp lüg erip
<br>
بیلیگلیگ بیله تورغا تۆپ لۆگ اریپ
<br>
beyt 1711.
<br>
بیت (۱۷۱۱)
<br>
biligsiz bedük bolsa devlet bile
<br>
بیلیگسیز بدۆک بۏلسا دَولت بیله
<br>
biliglig bedükrek kü çaw at bile
<br>
بیلیگلیگ بدۆکره‌ک کۆ چاو آت بیله
<br>
beyt 1712.
<br>
بیت (۱۷۱۲)
<br>
biligsizke devlet kelir erse kut
<br>
بیلیگسیزکه دَولت کلیر ایرسه قوت
<br>
turumaz bu devlet anıñ birle büt
<br>
توروماز بو دَولت آنېڭ بیرله بۆت
<br>
beyt 1713.
<br>
بیت (۱۷۱۳)
<br>
munukı bu sözke tanuk keldi söz
<br>
مونوقې بو سؤزکه تانوق کلدی سؤز
<br>
okığıl munı sen ayâ köñlin tüz
<br>
اۏقېغېل مونې سن آیا کؤڭلین تۆز
<br>
beyt 1714.
<br>
بیت (۱۷۱۴)
<br>
kelir kut kişike ağırlar anı
<br>
کلیر قوت کیشیکه آغېرلار آنې
<br>
siñer ol ağırlık yorısa köni
<br>
سیڭر اۏل آغېرلېق یۏرېسا کؤنی
<br>
beyt 1715.
<br>
بیت (۱۷۱۵)
<br>
bolumsuzka devlet kelü bérse kut
<br>
بۏلومسوزقا دَولت کلۆ بیرسه قوت
<br>
teper devletin ol keçürmez küni
<br>
تپر دَولتین اۏل کئچۆرمز کۆنی
<br>
beyt 1716.
<br>
بیت (۱۷۱۶)
<br>
sınadı kör ilig bu ögdülmişig
<br>
سېنادې کؤر ایلیگ بو اؤگدۆلمیشیگ
<br>
könilik öze buldı barça işig
<br>
کؤنیلیک اؤزه بولدې بارچا ایشیگ
<br>
beyt 1717.
<br>
بیت (۱۷۱۷)
<br>
ağırladı ança kötürdi örü
<br>
آغېرلادې آنچا کؤتۆردی اؤرۆ
<br>
uçuzladı ança yawuzrak körü
<br>
اوچوزلادې آنچا یاووزراق کؤرۆ
<br>
beyt 1718.
<br>
بیت (۱۷۱۸)
<br>
ağırlık üdinde kişig sermedi
<br>
آغېرلېق اۆدینده کیشیگ سرمه‌دی
<br>
uçuzluk üdinde tapuğ kesmedi
<br>
اوچوزلوق اۆدینده تاپوغ کسمه‌دی
<br>
beyt 1719.
<br>
بیت (۱۷۱۹)
<br>
iligke yışığ boldı köñlin bütüp
<br>
ایلیگکه یېشېغ بۏلدې کؤڭلین بۆتۆپ
<br>
ağı kaznakı bérdi edgü tutup
<br>
آغې قازناقې بیردی ائدگۆ توتوپ
<br>
beyt 1720.
<br>
بیت (۱۷۲۰)
<br>
emanet yüdürdi boyunka uluğ
<br>
امانت یۆدۆردی بۏیونقا اولوغ
<br>
emanet yüder erke cânım yuluğ
<br>
امانت یۆدر ارکه جانېم یولوغ
<br>
beyt 1721.
<br>
بیت (۱۷۲۱)
<br>
işin sürdi ögdülmiş artuk köni
<br>
ایشین سۆردی اؤگدۆلمیش آرتوق کؤنی
<br>
küniñe yakın tuttı ilig anı
<br>
کۆنیڭه یاقېن توتتې ایلیگ آنې
<br>
beyt 1722.
<br>
بیت (۱۷۲۲)
<br>
aça adra tuttı kamuğ işlerin
<br>
آچا آدرا توتتې قاموغ ایشلرین
<br>
sakışlığ bitip kodtı barça barın
<br>
ساقېشلېغ بیتیپ قۏدتې بارچا بارېن
<br>
beyt 1723.
<br>
بیت (۱۷۲۳)
<br>
küdezdi öziñ neñke suklanmadı
<br>
کۆدزدی اؤزیڭ نڭکه سوقلانمادې
<br>
tapundı bu kılça kıyık kılmadı
<br>
تاپوندې بو قېلچا قېیېق قېلمادې
<br>
beyt 1724.
<br>
بیت (۱۷۲۴)
<br>
negü tér eşitgil yetilmiş yaşı
<br>
نه‌گۆ تیر ائشیتگیل یئتیلمیش یاشې
<br>
tiriglikte kızrak bütün çın kişi
<br>
تیریگلیکته قېزراق بۆتۆن چېن کیشی
<br>
beyt 1725.
<br>
بیت (۱۷۲۵)
<br>
ağır neñ kişike bu altun kümüş
<br>
آغېر نڭ کیشیکه بو آلتون کۆمۆش
<br>
özin tutğuçı er kümüşte küsüş
<br>
اؤزین توتغوچې ار کۆمۆشته کۆسۆش
<br>
beyt 1726.
<br>
بیت (۱۷۲۶)
<br>
kümüşke ilinmegli yalñuk bütün
<br>
کۆمۆشکه ایلینمگلی یالڭوق بۆتۆن
<br>
tegir çın tükel bu ajunka kutun
<br>
تگیر چېن تۆکل بو آژونقا قوتون
<br>
beyt 1727.
<br>
بیت (۱۷۲۷)
<br>
biliglig bilig bérdi bilgin kör e
<br>
بیلیگلیگ بیلیگ بیردی بیلگین کؤر ائ
<br>
köni çın kişi bolsa közke süre
<br>
کؤنی چېن کیشی بۏلسا کؤزکه سۆره
<br>
beyt 1728.
<br>
بیت (۱۷۲۸)
<br>
takı munda yégrek ayur kör ukuş
<br>
تاقې موندا ییگرک آیور کؤر اوقوش
<br>
bağırsakka cân bérse ermez üküş
<br>
باغېرساققا جان بیرسه ایرمز اۆکۆش
<br>
beyt 1729.
<br>
بیت (۱۷۲۹)
<br>
köni tép ayurlar kayu ol köni
<br>
کؤنی تیپ آیورلار قایو اۏل کؤنی
<br>
könilik kılığlı emânet küni
<br>
کؤنیلیک قېلېغلې امانت کۆنی
<br>
beyt 1730.
<br>
بیت (۱۷۳۰)
<br>
erende kayu ol tükel irtegü
<br>
ارنده قایو اۏل تۆکل ایرته‌گۆ
<br>
köni erse kılkı anı er tigü
<br>
کؤنی ایرسه قېلقې آنې ار تیگۆ
<br>
beyt 1731.
<br>
بیت (۱۷۳۱)
<br>
kişide kayu ol kişi öggüsi
<br>
کیشیده قایو اۏل کیشی اؤگگۆسی
<br>
akı öggüsi ol saran sökgüsi
<br>
آقې اؤگگۆسی اۏل ساران سؤکگۆسی
<br>
beyt 1732.
<br>
بیت (۱۷۳۲)
<br>
apa oğlanın körse muñluğ tigü
<br>
آپا اۏغلانېن کؤرسه موڭلوغ تیگۆ
<br>
bütün kün tirer neñ bulumaz yégü
<br>
بۆتۆن کۆن تیرر نڭ بولوماز ییگۆ
<br>
beyt 1733.
<br>
بیت (۱۷۳۳)
<br>
kayu yügrü tınmaz ajun tezginür
<br>
قایو یۆگرۆ تېنماز آژون تیزگینۆر
<br>
kayu cân yuluğlar teñizke kirür
<br>
قایو جان یولوغلار تیڭیزکه کیرۆر
<br>
beyt 1734.
<br>
بیت (۱۷۳۴)
<br>
kayu tağ kazar körse toplur kayağ
<br>
قایو تاغ قازار کؤرسه تۏپلور قایاغ
<br>
kayu yér kulaçlayu yügrür yadağ
<br>
قایو ییر قولاچلایو یۆگرۆر یاداغ
<br>
beyt 1735.
<br>
بیت (۱۷۳۵)
<br>
kayu art aşar kör ögüzler keçer
<br>
قایو آرت آشار کؤر اؤگۆزلر کئچر
<br>
kayu yér kazar suw kuduğda içer
<br>
قایو ییر قازار سوو قودوغدا ایچر
<br>
beyt 1736.
<br>
بیت (۱۷۳۶)
<br>
kayusı çerigde kılıç baldu yér
<br>
قایوسې چئریگده قېلېچ بالدو ییر
<br>
kayusı turada yuluğda karır
<br>
قایوسې تورادا یولوغدا قارېر
<br>
beyt 1737.
<br>
بیت (۱۷۳۷)
<br>
kayu oğrı tevlig karakçı kunuk
<br>
قایو اۏغرې تئولیگ قاراقچې قونوق
<br>
kayusı basımçı ölütçi kıruk
<br>
قایوسې باسېمچې اؤلۆتچی قېروق
<br>
beyt 1738.
<br>
بیت (۱۷۳۸)
<br>
bu emgek neçe boğuzı egni üçün
<br>
بو امگک نئچه بۏغوزې اگنی اۆچۆن
<br>
tirer neñ yémez ölse emger küçün
<br>
تیرر نڭ ییمز اؤلسه امگر کۆچۆن
<br>
beyt 1739.
<br>
بیت (۱۷۳۹)
<br>
bu barça biligsiz kişi kılkı ol
<br>
بو بارچا بیلیگسیز کیشی قېلقې اۏل
<br>
biligsiz kişiler tükel yılkı ol
<br>
بیلیگسیز کیشیلر تۆکل یېلقې اۏل
<br>
beyt 1740.
<br>
بیت (۱۷۴۰)
<br>
bayatka bütügli biliglig kişi
<br>
بایاتقا بۆتۆگلی بیلیگلیگ کیشی
<br>
tegürmiş üdinde tükel yér aşı
<br>
تیگۆرمیش اۆدینده تۆکل ییر آشې
<br>
beyt 1741.
<br>
بیت (۱۷۴۱)
<br>
negü tér eşitgil ukuşluğ amul
<br>
نه‌گۆ تیر ائشیتگیل اوقوشلوغ آمول
<br>
yorığlı tınığlı küdezçisi ol
<br>
یۏرېغلې تېنېغلې کۆدزچیسی اۏل
<br>
beyt 1742.
<br>
بیت (۱۷۴۲)
<br>
kerek yat kerek dünyâ tezgin yügür
<br>
کیرک یات کیرک دۆنیا تیزگین یۆگۆر
<br>
negü erse kısmet saña ol tegür
<br>
نه‌گۆ ایرسه قسمت ساڭا اۏل تگۆر
<br>
beyt 1743.
<br>
بیت (۱۷۴۳)
<br>
köñül til köni tut ay bilge bügü
<br>
کؤڭۆل تیل کؤنی توت آی بیلگه بۆگۆ
<br>
saña eksümegey üdinde yégü
<br>
ساڭا ائکسۆمه‌گَی اۆدینده ییگۆ
<br>
beyt 1744.
<br>
بیت (۱۷۴۴)
<br>
bu baylık tilese ajun edgüsi
<br>
بو بایلېق تیله‌سه آژون ائدگۆسی
<br>
könilik bile ol anıñ bulğusı
<br>
کؤنیلیک بیله اۏل آنېڭ بولغوسې
<br>
beyt 1745.
<br>
بیت (۱۷۴۵)
<br>
takı bir ajunuğ bulayın tése
<br>
تاقې بیر آژونوغ بولایېن تیسه
<br>
könilik bütünlük bile kol usa
<br>
کؤنیلیک بۆتۆنلۆک بیله قۏل اوسا
<br>
beyt 1746.
<br>
بیت (۱۷۴۶)
<br>
yéme yakşı aymış ögi yetmiş er
<br>
ییمه یاقشې آیمېش اؤگی یئتمیش ار
<br>
könilik bile bu ajun tutmış er
<br>
کؤنیلیک بیله بو آژون توتمېش ار
<br>
beyt 1747.
<br>
بیت (۱۷۴۷)
<br>
bu dünyâda baylık tilese özüñ
<br>
بو دۆنیادا بایلېق تیله‌سه اؤزۆڭ
<br>
köni bol könilik öze tut sözüg
<br>
کؤنی بۏل کؤنیلیک اؤزه توت سؤزۆگ
<br>
beyt 1748.
<br>
بیت (۱۷۴۸)
<br>
takı bir ajunuğ tutayın tése
<br>
تاقې بیر آژونوغ توتایېن تیسه
<br>
könilik bile tut köñül til özüñ
<br>
کؤنیلیک بیله توت کؤڭۆل تیل اؤزۆڭ
<br>
beyt 1749.
<br>
بیت (۱۷۴۹)
<br>
ay ilig körü bar kişiler küni
<br>
آی ایلیگ کؤرۆ بار کیشیلر کۆنی
<br>
ne körklüg keçer ol yorısa köni
<br>
نه کؤرکلۆگ کئچر اۏل یۏرېسا کؤنی
<br>
beyt 1750.
<br>
بیت (۱۷۵۰)
<br>
könilik bütünlük bile kıl bu iş
<br>
کؤنیلیک بۆتۆنلۆک بیله قېل بو ایش
<br>
kişilik bile kıl kamuğ törlüg iş
<br>
کیشیلیک بیله قېل قاموغ تؤرلۆگ ایش
<br>
beyt 1751.
<br>
بیت (۱۷۵۱)
<br>
kopurdı kutı künde ögdülmişig
<br>
قۏپوردې قوتې کۆنده اؤگدۆلمیشیگ
<br>
saw aydı bodunka eşitti kişig
<br>
ساو آیدې بۏدونقا ائشیتتی کیشیگ
<br>
beyt 1752.
<br>
بیت (۱۷۵۲)
<br>
ilig me sınadı kamuğ törlügün
<br>
ایلیگ مه سېنادې قاموغ تؤرلۆگۆن
<br>
bütünlük bile buldı baktı ögün
<br>
بۆتۆنلۆک بیله بولدې باقتې اؤگۆن
<br>
beyt 1753.
<br>
بیت (۱۷۵۳)
<br>
bütün buldı ilig kör ögdülmişi
<br>
بۆتۆن بولدې ایلیگ کؤر اؤگدۆلمیشی
<br>
séziksiz köni tép negü kılmışı
<br>
سیزیکسیز کؤنی تیپ نه‌گۆ قېلمېشې
<br>
beyt 1754.
<br>
بیت (۱۷۵۴)
<br>
negü tér eşit emdi bilge öge
<br>
نه‌گۆ تیر ائشیت ایمدی بیلگه اؤگه
<br>
biligsiz ukup emdi boynuñ ege
<br>
بیلیگسیز اوقوپ ایمدی بۏینوڭ ایگه
<br>
beyt 1755.
<br>
بیت (۱۷۵۵)
<br>
körü barğu begler tapuğçı kulın
<br>
کؤرۆ بارغو بگلر تاپوغچې قولېن
<br>
tapındurğu kulnı sınayu ulın
<br>
تاپېندورغو قولنې سېنایو اولېن
<br>
beyt 1756.
<br>
بیت (۱۷۵۶)
<br>
begiñe yarağlığ körünse kulı
<br>
بگیڭه یاراغلېغ کؤرۆنسه قولې
<br>
añar ötrü açğu ağırlık yolı
<br>
آڭار اؤترۆ آچغو آغېرلېق یۏلې
<br>
beyt 1757.
<br>
بیت (۱۷۵۷)
<br>
tilekçe bolur iş tapuğçı bedür
<br>
تیلکچه بۏلور ایش تاپوغچې بدۆر
<br>
tapuğçı bedüse beg atı bedür
<br>
تاپوغچې بدۆسه بگ آتې بدۆر
<br>
beyt 1758.
<br>
بیت (۱۷۵۸)
<br>
idi yakşı aymış bu yağma begi
<br>
ایدی یاقشې آیمېش بو یاغما بگی
<br>
kamuğ işke bilgi yetilmiş ögi
<br>
قاموغ ایشکه بیلگی یئتیلمیش اؤگی
<br>
beyt 1759.
<br>
بیت (۱۷۵۹)
<br>
ayâ beg işig iş biliglike bér
<br>
آیا بگ ایشیگ ایش بیلیگلیکه بیر
<br>
yarağlığ köni tüz yorığlıka bér
<br>
یاراغلېغ کؤنی تۆز یۏرېغلېقا بیر
<br>
beyt 1760.
<br>
بیت (۱۷۶۰)
<br>
kayu beg yarağsızka bérse işi
<br>
قایو بگ یاراغسېزقا بیرسه ایشی
<br>
yarağsız özi kıldı kılmaz kişi
<br>
یاراغسېز اؤزی قېلدې قېلماز کیشی
<br>
beyt 1761.
<br>
بیت (۱۷۶۱)
<br>
bayat kimni erse kötürse kutun
<br>
بایات کیمنی ایرسه کؤتۆرسه قوتون
<br>
añar işçi bérür yarağlığ bütün
<br>
آڭار ایشچی بیرۆر یاراغلېغ بۆتۆن
<br>
beyt 1762.
<br>
بیت (۱۷۶۲)
<br>
kötürmişni ilmek tilese yana
<br>
کؤتۆرمیشنی ایلمک تیله‌سه یانا
<br>
añar işçi bérür yarutmaz küne
<br>
آڭار ایشچی بیرۆر یاروتماز کۆنه
<br>
beyt 1763.
<br>
بیت (۱۷۶۳)
<br>
yeter ol biligsiz barır bu otun
<br>
یئتر اۏل بیلیگسیز بارېر بو اۏتون
<br>
işi barça buzlur kopar kök tütün
<br>
ایشی بارچا بوزلور قۏپار کؤک تۆتۆن
<br>
beyt 1764.
<br>
بیت (۱۷۶۴)
<br>
ağırladı ilig kör ögdülmişig
<br>
آغېرلادې ایلیگ کؤر اؤگدۆلمیشیگ
<br>
ınandı añar bérdi yumğı işig
<br>
اېناندې آڭار بیردی یومغې ایشیگ
<br>
beyt 1765.
<br>
بیت (۱۷۶۵)
<br>
kamuğ ilke kıldı kör elgi uzun
<br>
قاموغ ایلکه قېلدې کؤر ائلگی اوزون
<br>
uzun boldı elgi yorık til sözün
<br>
اوزون بۏلدې ائلگی یۏرېق تیل سؤزۆن
<br>
beyt 1766.
<br>
بیت (۱۷۶۶)
<br>
ayağ bérdi tamğa at üstem kedüt
<br>
آیاغ بیردی تامغا آت اۆستم کدۆت
<br>
ağırladı aşru tükel boldı kut
<br>
آغېرلادې آشرو تۆکل بۏلدې قوت
<br>
beyt 1767.
<br>
بیت (۱۷۶۷)
<br>
üküş edgü yarlığ tümen edgü söz
<br>
اۆکۆش ائدگۆ یارلېغ تۆمن ائدگۆ سؤز
<br>
ilig yarlıkadı yakın boldı öz
<br>
ایلیگ یارلېقادې یاقېن بۏلدې اؤز
<br>
beyt 1768.
<br>
بیت (۱۷۶۸)
<br>
kapuğdakı er at kiçig ya uluğ
<br>
قاپوغداقې ار آت کیچیگ یا اولوغ
<br>
tañuk tuttı barça kılıp cân yuluğ
<br>
تاڭوق توتتې بارچا قېلېپ جان یولوغ
<br>
beyt 1769.
<br>
بیت (۱۷۶۹)
<br>
kamuğ işçi barça köründi kelip
<br>
قاموغ ایشچی بارچا کؤرۆندی کلیپ
<br>
tapuğ tozğu birle neñ artut kılıp
<br>
تاپوغ تۏزغو بیرله نڭ آرتوت قېلېپ
<br>
beyt 1770.
<br>
بیت (۱۷۷۰)
<br>
uru bardı ögdülmiş edgü törü
<br>
اورو باردې اؤگدۆلمیش ائدگۆ تؤرۆ
<br>
ağrladı tegme kişisin körü
<br>
آغېرلادې تگمه کیشیسین کؤرۆ
<br>
beyt 1771.
<br>
بیت (۱۷۷۱)
<br>
bodundın kötürdi kamuğ küç basınç
<br>
بۏدوندېن کؤتۆردی قاموغ کۆچ باسېنچ
<br>
özindin kiterdi yarağsız kılınç
<br>
اؤزیندین کیتردی یاراغسېز قېلېنچ
<br>
beyt 1772.
<br>
بیت (۱۷۷۲)
<br>
tüzüldi törü hem itildi éli
<br>
تۆزۆلدی تؤرۆ هم ایتیلدی ایلی
<br>
ilig inçke tegdi bekip él ulı
<br>
ایلیگ اینچکه تگدی بکیپ ایل اولې
<br>
beyt 1773.
<br>
بیت (۱۷۷۳)
<br>
sewigli telim boldı sewmez yağı
<br>
سئویگلی تلیم بۏلدې سئومز یاغې
<br>
ilin kodtı kaçtı süzüldi toğı
<br>
ایلین قۏدتې قاچتې سۆزۆلدی تۏغې
<br>
beyt 1774.
<br>
بیت (۱۷۷۴)
<br>
kutuldı ilig kıldı inçin sewinç
<br>
قوتولدې ایلیگ قېلدې اینچین سئوینچ
<br>
tatıldı tirigük bu buldı awınç
<br>
تاتېلدې تیریگۆک بو بولدې آوېنچ
<br>
beyt 1775.
<br>
بیت (۱۷۷۵)
<br>
bu yañlığ asığlar biligdin kelir
<br>
بو یاڭلېغ آسېغلار بیلیگدین کلیر
<br>
ukuşluğ biliglig siligdin kelir
<br>
اوقوشلوغ بیلیگلیگ سیلیگدین کلیر
<br>
beyt 1776.
<br>
بیت (۱۷۷۶)
<br>
kalı ögmegü ol ukuşluğ kişig
<br>
قالې اؤگمه‌گۆ اۏل اوقوشلوغ کیشیگ
<br>
neteg yirmegü bu ukuşsuz işig
<br>
نه‌تگ ییرمه‌گۆ بو اوقوشسوز ایشیگ
<br>
beyt 1777.
<br>
بیت (۱۷۷۷)
<br>
uğuşluğ işi barça ülgülüg ol
<br>
اوغوشلوغ ایشی بارچا اۆلگۆلۆگ اۏل
<br>
biligsiz işi barça telgülüg ol
<br>
بیلیگسیز ایشی بارچا تئلگۆلۆگ اۏل
<br>
beyt 1778.
<br>
بیت (۱۷۷۸)
<br>
ne edgü yaraşur ukuşluğka kut
<br>
نه ائدگۆ یاراشور اوقوشلوغقا قوت
<br>
ya edgü kılınçlığ biligligke büt
<br>
یا ائدگۆ قېلېنچلېغ بیلیگلیگکه بۆت
<br>
beyt 1779.
<br>
بیت (۱۷۷۹)
<br>
negü tér eşitgil ıla beg sözi
<br>
نه‌گۆ تیر ائشیتگیل اېلا بگ سؤزی
<br>
sözi ma‘nîsi ol sözüñke tözi
<br>
سؤزی معنیسی اۏل سؤزۆڭکه تؤزی
<br>
beyt 1780.
<br>
بیت (۱۷۸۰)
<br>
biligsizke devlet kelür erse kut
<br>
بیلیگسیزکه دَولت کلۆر ایرسه قوت
<br>
bodun barça buzlur bolur élke yut
<br>
بۏدون بارچا بوزلور بۏلور ایلکه یوت
<br>
beyt 1781.
<br>
بیت (۱۷۸۱)
<br>
ukuşuğka tegse adın begliki
<br>
اوقوشوغقا تگسه آدېن بگلیکی
<br>
ilin inçke tegrür bu bir sözke büt
<br>
ایلین اینچکه تگرۆر بو بیر سؤزکه بۆت
<br>
beyt 1782.
<br>
بیت (۱۷۸۲)
<br>
bilig inçke tegdi yarudı küni
<br>
بیلیگ اینچکه تگدی یارودې کۆنی
<br>
bayatka şükür kıldı ögdi anı
<br>
بایاتقا شکر قېلدې اؤگدی آنې
<br>
beyt 1783.
<br>
بیت (۱۷۸۳)
<br>
közin kökke tikti kötürdi elig
<br>
کؤزین کؤککه تیکتی کؤتۆردی ائلیگ
<br>
ayur ay idim sen birigli bilig
<br>
آیور آی ایدیم سن بیریگلی بیلیگ
<br>
beyt 1784.
<br>
بیت (۱۷۸۴)
<br>
bilig bérdiñ ilke elig bérdiñ erk
<br>
بیلیگ بیردیڭ ایلکه ائلیگ بیردیڭ ارک
<br>
könilik öze tut köñül bolsu berk
<br>
کؤنیلیک اؤزه توت کؤڭۆل بۏلسو برک
<br>
beyt 1785.
<br>
بیت (۱۷۸۵)
<br>
sen ök bir maña küç kamuğ edgüke
<br>
سن اؤک بیر ماڭا کۆچ قاموغ ائدگۆکه
<br>
elig asrakılar yükin yüdgüke
<br>
ائلیگ آسراقېلار یۆکین یۆدگۆکه
<br>
beyt 1786.
<br>
بیت (۱۷۸۶)
<br>
çığayka üledi ökü neñ tawar
<br>
چېغایقا اۆله‌دی اؤکۆ نڭ تاوار
<br>
köñül tüzdi rabka kamuğdın sıñar
<br>
کؤڭۆل تۆزدی رب‌ـکه قاموغدېن سېڭار
<br>
beyt 1787.
<br>
بیت (۱۷۸۷)
<br>
tirildi bu yañlığ sewinçin kün ay
<br>
تیریلدی بو یاڭلېغ سئوینچین کۆن آی
<br>
tüzü él karası tükel boldı bay
<br>
تۆزۆ ایل قاراسې تۆکل بۏلدې بای
<br>
beyt 1788.
<br>
بیت (۱۷۸۸)
<br>
kişi üdrümi kör bu yañlığ bolur
<br>
کیشی اۆدرۆمی کؤر بو یاڭلېغ بۏلور
<br>
isizim bu yañlığ kişiler ölür
<br>
ایسیزیم بو یاڭلېغ کیشیلر اؤلۆر
<br>
beyt 1789.
<br>
بیت (۱۷۸۹)
<br>
meñilig bodun kim bu yañlığ begi
<br>
مڭیلیگ بۏدون کیم بو یاڭلېغ بگی
<br>
meñelig beg ol kolsa bodnı yégi
<br>
مڭه‌لیگ بگ اۏل قۏلسا بۏدنې ییگی
<br>
beyt 1790.
<br>
بیت (۱۷۹۰)
<br>
isiz edgüler ölse toprak bolur isiz
<br>
ایسیز ائدگۆلر اؤلسه تۏپراق بۏلور ایسیز
<br>
neçe bolsa toprak kör atı kalur
<br>
نئچه بۏلسا تۏپراق کؤر آتې قالور
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1791.
<br>
بیت (۱۷۹۱)
<br>
ilig bir kün oldurdı yalñuz özi
<br>
ایلیگ بیر کۆن اۏلدوردې یالڭوز اؤزی
<br>
bu ögdülmişig ündep aydı sözi
<br>
بو اؤگدۆلمیشیگ اۆنده‌پ آیدې سؤزی
<br>
beyt 1792.
<br>
بیت (۱۷۹۲)
<br>
ayur ay ögdülmiş bak emdi maña
<br>
آیور آی اؤگدۆلمیش باق ایمدی ماڭا
<br>
atañ emgeki kirmedi bir saña
<br>
آتاڭ امگکی کیرمه‌دی بیر ساڭا
<br>
beyt 1793.
<br>
بیت (۱۷۹۳)
<br>
atañ öldi kaldıñ sen oğlan kiçig
<br>
آتاڭ اؤلدی قالدېڭ سن اۏغلان کیچیگ
<br>
kiçigke bedüktin bolur yol keçig
<br>
کیچیگکه بدۆکتین بۏلور یۏل کئچیگ
<br>
beyt 1794.
<br>
بیت (۱۷۹۴)
<br>
atañ ögretümedi erdem bilig
<br>
آتاڭ اؤگره‌تۆمه‌دی اردم بیلیگ
<br>
tegümedi méndin yéme ök elig
<br>
تگۆمه‌دی میندین ییمه اؤک ائلیگ
<br>
beyt 1795.
<br>
بیت (۱۷۹۵)
<br>
neteg met yumıttı bu erdem saña
<br>
نه‌تگ مئت یومېتتې بو اردم ساڭا
<br>
ayu bérgil emdi munı sen maña
<br>
آیو بیرگیل ایمدی مونې سن ماڭا
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1796.
<br>
بیت (۱۷۹۶)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
uzun kéç yaşasu bu üsteñ elig
<br>
اوزون کیچ یاشاسو بو اۆستڭ ائلیگ
<br>
beyt 1797.
<br>
بیت (۱۷۹۷)
<br>
bayat kimke bérse ‘inâyet ülüg
<br>
بایات کیمکه بیرسه عنایت اۆلۆگ
<br>
tilekke tegir boldı atlığ külüg
<br>
تیلککه تگیر بۏلدې آتلېغ کۆلۆگ
<br>
beyt 1798.
<br>
بیت (۱۷۹۸)
<br>
muñar meñzetü aydı türkçe mesel
<br>
موڭار مڭزتۆ آیدې تۆرکچه مثل
<br>
başında keçürmiş bu kökçin sakal
<br>
باشېندا کئچۆرمیش بو کؤکچین ساقال
<br>
beyt 1799.
<br>
بیت (۱۷۹۹)
<br>
bayat fazlı birle bedür ol kişi
<br>
بایات فضلی بیرله بدۆر اۏل کیشی
<br>
tilekin bulur künde itlür işi
<br>
تیلکین بولور کۆنده ایتلۆر ایشی
<br>
beyt 1800.
<br>
بیت (۱۸۰۰)
<br>
bayat bérmişin halk tıdumaz küçün
<br>
بایات بیرمیشین خلق تېدوماز کۆچۆن
<br>
yağız yér yaşıl kök tirilse öçün
<br>
یاغېز ییر یاشېل کؤک تیریلسه اؤچۆن
<br>
beyt 1801.
<br>
بیت (۱۸۰۱)
<br>
bayattın kerek barça işke yölek
<br>
بایاتتېن کیرک بارچا ایشکه یؤلک
<br>
anın bulsa ötrü kişi öz tilek
<br>
آنېن بولسا اؤترۆ کیشی اؤز تیلک
<br>
beyt 1802.
<br>
بیت (۱۸۰۲)
<br>
yana ma ay ilig ata alkışı
<br>
یانا ما آی ایلیگ آتا آلقېشې
<br>
oğulka tegir ol sewinçi tuşı
<br>
اۏغولقا تگیر اۏل سئوینچی توشې
<br>
beyt 1803.
<br>
بیت (۱۸۰۳)
<br>
atam kıldı erdi kör edgü du‘â
<br>
آتام قېلدې ایردی کؤر ائدگۆ دعا
<br>
du‘â birle tegdim bu yérke ağa
<br>
دعا بیرله تیگدیم بو ییرکه آغا
<br>
beyt 1804.
<br>
بیت (۱۸۰۴)
<br>
iligni sebeb kıldı erklig idim
<br>
ایلیگنی سبب قېلدې ارکلیگ ایدیم
<br>
bu erdem biligdin turu kalmadım
<br>
بو اردم بیلیگدین تورو قالمادېم
<br>
beyt 1805.
<br>
بیت (۱۸۰۵)
<br>
elig urdı ilig méni edledi
<br>
ائلیگ اوردې ایلیگ مینی ائدله‌دی
<br>
bolu bérdi ewren özüm yokladı
<br>
بۏلو بیردی ائورن اؤزۆم یۏقلادې
<br>
beyt 1806.
<br>
بیت (۱۸۰۶)
<br>
küle baksa begler kimi edlese
<br>
کۆله باقسا بگلر کیمی ائدله‌سه
<br>
awa yığlur ârzû kerek ol yése
<br>
آوا یېغلور آرزو کیرک اۏل ییسه
<br>
beyt 1807.
<br>
بیت (۱۸۰۷)
<br>
kişi köñli bağ ol yaşarğu suwı
<br>
کیشی کؤڭلی باغ اۏل یاشارغو سووې
<br>
bu begler sözü birle edgü sawı
<br>
بو بگلر سؤزۆ بیرله ائدگۆ ساوې
<br>
beyt 1808.
<br>
بیت (۱۸۰۸)
<br>
kayu bağka tegse suw eksümedin
<br>
قایو باغقا تگسه سوو اکسۆمه‌دین
<br>
çéçek yazlur anda tümen tü yıdın
<br>
چیچک یازلور آندا تۆمن تۆ یېدېن
<br>
beyt 1809.
<br>
بیت (۱۸۰۹)
<br>
begi yarlığı bolsa edgü söze
<br>
بگی یارلېغې بۏلسا ائدگۆ سؤزه
<br>
kulı köñli yükser yazar kaş köze
<br>
قولې کؤڭلی یۆکسر یازار قاش کؤزه
<br>
beyt 1810.
<br>
بیت (۱۸۱۰)
<br>
kalı bolmasa edgü yarlığ tilin
<br>
قالې بۏلماسا ائدگۆ یارلېغ تیلین
<br>
yaşarmış çéçekler kurır terk bilin
<br>
یاشارمېش چیچکلر قورېر ترک بیلین
<br>
beyt 1811.
<br>
بیت (۱۸۱۱)
<br>
bayat fazlı kolğu kerek kul kamuğ
<br>
بایات فضلی قۏلغو کیرک قول قاموغ
<br>
bayat fazlı bolsa açıldı kapuğ
<br>
بایات فضلی بۏلسا آچېلدې قاپوغ
<br>
beyt 1812.
<br>
بیت (۱۸۱۲)
<br>
muñar meñzetü aydı şâ‘ir bu söz
<br>
موڭار مڭزتۆ آیدې شاعر بو سؤز
<br>
munı ukğıl emdi ayâ edgü öz
<br>
مونې اوقغېل ایمدی آیا ائدگۆ اؤز
<br>
beyt 1813.
<br>
بیت (۱۸۱۳)
<br>
bayat fazlı birle ağırlar kuluğ
<br>
بایات فضلی بیرله آغېرلار قولوغ
<br>
bilig kapğı açlur oñarur yoluğ
<br>
بیلیگ قاپغې آچلور اۏڭارور یۏلوغ
<br>
beyt 1814.
<br>
بیت (۱۸۱۴)
<br>
bilig bilse künde kutadur küni
<br>
بیلیگ بیلسه کۆنده قوتادور کۆنی
<br>
neçe me kiçig erse bolur uluğ
<br>
نئچه مه کیچیگ ایرسه بۏلور اولوغ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1815.
<br>
بیت (۱۸۱۵)
<br>
yana aydı ilig ay ögdülmişe
<br>
یانا آیدې ایلیگ آی اؤگدۆلمیشه
<br>
bilig bilgüçiler neteg bilmişe
<br>
بیلیگ بیلگۆچیلر نه‌تگ بیلمیشه
<br>
beyt 1816.
<br>
بیت (۱۸۱۶)
<br>
kişi ögrenipmü bolur ol bügü
<br>
کیشی اؤگره‌نیپمۆ بۏلور اۏل بۆگۆ
<br>
azu tadu birle tuğarmu tigü
<br>
آزو تادو بیرله توغارمو تیگۆ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1817.
<br>
بیت (۱۸۱۷)
<br>
yanut bérdi ögdülmiş açtı tilin
<br>
یانوت بیردی اؤگدۆلمیش آچتې تیلین
<br>
ayur-men urayın bu sözke ulın
<br>
آیورمن اورایېن بو سؤزکه اولېن
<br>
beyt 1818.
<br>
بیت (۱۸۱۸)
<br>
törütürde bérse bayat ög köñül
<br>
تؤرۆتۆرده بیرسه بایات اؤگ کؤڭۆل
<br>
tükel mâyeˆ buldı biligke oğul
<br>
تۆکل مایع بولدې بیلیگکه اۏغول
<br>
beyt 1819.
<br>
بیت (۱۸۱۹)
<br>
küniñe neñedür turu öglenür
<br>
کۆنیڭه نڭه‌دۆر تورو اؤگله‌نۆر
<br>
negüni tilese bilür ögrenür
<br>
نه‌گۆنی تیله‌سه بیلۆر اؤگرنۆر
<br>
beyt 1820.
<br>
بیت (۱۸۲۰)
<br>
biligke tegir ötrü bilge bolur
<br>
بیلیگکه تگیر اؤترۆ بیلگه بۏلور
<br>
bu bilgi bile asğı ilke tolur
<br>
بو بیلگی بیله آسغې ایلکه تۏلور
<br>
beyt 1821.
<br>
بیت (۱۸۲۱)
<br>
törütür üdinde köñül bérmese
<br>
تؤرۆتۆر اۆدینده کؤڭۆل بیرمه‌سه
<br>
tilekke tegümez bu anda basa
<br>
تیلککه تگۆمز بو آندا باسا
<br>
beyt 1822.
<br>
بیت (۱۸۲۲)
<br>
takı bir sebeb kolsa oğlan bilig
<br>
تاقې بیر سبب قۏلسا اۏغلان بیلیگ
<br>
kiçigde tegürgü biligke elig
<br>
کیچیگده تگۆرگۆ بیلیگکه ائلیگ
<br>
beyt 1823.
<br>
بیت (۱۸۲۳)
<br>
kiçig oğlan erken bilig ögrenür
<br>
کیچیگ اۏغلان ارکن بیلیگ اؤگرنۆر
<br>
uluğ bolsa ötrü tilekke tegür
<br>
اولوغ بۏلسا اؤترۆ تیلککه تگۆر
<br>
beyt 1824.
<br>
بیت (۱۸۲۴)
<br>
bilig erdem edgü kılınç ya kılık
<br>
بیلیگ اردم ائدگۆ قېلېنچ یا قېلېق
<br>
kişi ögrenür ötrü tüzlür yorık
<br>
کیشی اؤگرنۆر اؤترۆ تۆزلۆر یۏرېق
<br>
beyt 1825.
<br>
بیت (۱۸۲۵)
<br>
bilig tut ya erdem kişi ögrenür
<br>
بیلیگ توت یا اردم کیشی اؤگرنۆر
<br>
meger bu ukuş ol tadudın önür
<br>
مگر بو اوقوش اۏل تادودېن اؤنۆر
<br>
beyt 1826.
<br>
بیت (۱۸۲۶)
<br>
muñar meñzetü keldi türkçe mesel
<br>
موڭار مڭزتۆ کلدی تۆرکچه مثل
<br>
okığıl munı sen asığ özke al
<br>
اۏقېغېل مونې سن آسېغ اؤزکه آل
<br>
beyt 1827.
<br>
بیت (۱۸۲۷)
<br>
kişi ögrenür bilgi artar üküş
<br>
کیشی اؤگرنۆر بیلگی آرتار اۆکۆش
<br>
neçe ögrenip uksa bolmaz ukuş
<br>
نئچه اؤگره‌نیپ اوقسا بۏلماز اوقوش
<br>
beyt 1828.
<br>
بیت (۱۸۲۸)
<br>
bayattın erür bu ukuş bolğusı
<br>
بایاتتېن ایرۆر بو اوقوش بۏلغوسې
<br>
tadu birle kirse bolur belgüsi
<br>
تادو بیرله کیرسه بۏلور بلگۆسی
<br>
beyt 1829.
<br>
بیت (۱۸۲۹)
<br>
bayattın ‘atâ ol ukuş belgülüg
<br>
بایاتتېن عطا اۏل اوقوش بلگۆلۆگ
<br>
ukuştın bulur er miñ edgü ülüg
<br>
اوقوشتېن بولور ار میڭ ائدگۆ اۆلۆگ
<br>
beyt 1830.
<br>
بیت (۱۸۳۰)
<br>
kişide uluğrak ukuşluğ kişi
<br>
کیشیده اولوغراق اوقوشلوغ کیشی
<br>
ukuş boldı erke miñ erdem başı
<br>
اوقوش بۏلدې ارکه میڭ اردم باشې
<br>
beyt 1831.
<br>
بیت (۱۸۳۱)
<br>
ukuşsuz kişini kişi témegü
<br>
اوقوشسوز کیشینی کیشی تیمه‌گۆ
<br>
neçe sözlese söz yéme bütmegül
<br>
نئچه سؤزله‌سه سؤز ییمه بۆتمه‌گۆل
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1832.
<br>
بیت (۱۸۳۲)
<br>
yana aydı ilig eşittim bu söz
<br>
یانا آیدې ایلیگ ائشیتتیم بو سؤز
<br>
takı bir sözüm bar ayıtğu bu öz
<br>
تاقې بیر سؤزۆم بار آیېتغو بو اؤز
<br>
beyt 1833.
<br>
بیت (۱۸۳۳)
<br>
ukuşuğ adırtu biligde öñi
<br>
اوقوشوغ آدېرتو بیلیگده اؤڭی
<br>
negü teg-turur ay sözüñnüñ oñı
<br>
نه‌گۆ تگ تورور آی سؤزۆڭنۆڭ اۏڭې
<br>
beyt 1834.
<br>
بیت (۱۸۳۴)
<br>
negü ol ukuş ornı kayda-turur
<br>
نه‌گۆ اۏل اوقوش اۏرنې قایدا تورور
<br>
kayudın kopar kopsa kayda barur
<br>
قایودېن قۏپار قۏپسا قایدا بارور
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1835.
<br>
بیت (۱۸۳۵)
<br>
yanut bérdi ögdülmiş aydı ukuş
<br>
یانوت بیردی اؤگدۆلمیش آیدې اوقوش
<br>
ağır neñ-turur ol kişike küsüş
<br>
آغېر نڭ تورور اۏل کیشیکه کۆسۆش
<br>
beyt 1836.
<br>
بیت (۱۸۳۶)
<br>
ukuş ornı üstün meñede-turur
<br>
اوقوش اۏرنې اۆستۆن مڭه‌ده تورور
<br>
ağır neñ üçün ornı başta erür
<br>
آغېر نڭ اۆچۆن اۏرنې باشتا ایرۆر
<br>
beyt 1837.
<br>
بیت (۱۸۳۷)
<br>
kişen ol kişike ukuş belgülüg
<br>
کیشن اۏل کیشیکه اوقوش بلگۆلۆگ
<br>
kılınçı köni ol işi ülgülüg
<br>
قېلېنچې کؤنی اۏل ایشی اۆلگۆلۆگ
<br>
beyt 1838.
<br>
بیت (۱۸۳۸)
<br>
bağırsak bayat kör üdürmiş kulın
<br>
باغېرساق بایات کؤر اۆدۆرمیش قولېن
<br>
kişedi ukuş birle kılkın tilin
<br>
کیشه‌دی اوقوش بیرله قېلقېن تیلین
<br>
beyt 1839.
<br>
بیت (۱۸۳۹)
<br>
ukuşsuz ölüg ol ukuşluğ tirig
<br>
اوقوشسوز اؤلۆگ اۏل اوقوشلوغ تیریگ
<br>
ukuş munça teñlig adırtlar erig
<br>
اوقوش مونچا تڭلیگ آدېرتلار اریگ
<br>
beyt 1840.
<br>
بیت (۱۸۴۰)
<br>
karartğku ew ol bu kişi tün sanı
<br>
قارارتغقو ائو اۏل بو کیشی تۆن سانې
<br>
ukuş bir yula teg yarutur anı
<br>
اوقوش بیر یولا تگ یاروتور آنې
<br>
beyt 1841.
<br>
بیت (۱۸۴۱)
<br>
ukuştın kelür kör kamuğ edgülük
<br>
اوقوشتېن کلۆر کؤر قاموغ ائدگۆلۆک
<br>
biligin bedür er bolur belgülük
<br>
بیلیگین بدۆر ار بۏلور بئلگۆلۆک
<br>
beyt 1842.
<br>
بیت (۱۸۴۲)
<br>
bu iki bile boldı yalñuk uluğ
<br>
بو ایکی بیله بۏلدې یالڭوق اولوغ
<br>
bu ikin oñarur könilik yoluğ
<br>
بو ایکین اۏڭارور کؤنیلیک یۏلوغ
<br>
beyt 1843.
<br>
بیت (۱۸۴۳)
<br>
biligin seçildi kişi yılkıdın
<br>
بیلیگین سئچیلدی کیشی یېلقېدېن
<br>
biligde bedükrek negü bar adın
<br>
بیلیگده بدۆکره‌ک نه‌گۆ بار آدېن
<br>
beyt 1844.
<br>
بیت (۱۸۴۴)
<br>
muñar meñzetü sözledi kör ukuş
<br>
موڭار مڭزتۆ سؤزله‌دی کؤر اوقوش
<br>
ukuş işke tutsa kör asğı üküş
<br>
اوقوش ایشکه توتسا کؤر آسغې اۆکۆش
<br>
beyt 1845.
<br>
بیت (۱۸۴۵)
<br>
kişi yılkı birle adırtı bilig
<br>
کیشی یېلقې بیرله آدېرتې بیلیگ
<br>
bilig birle yalıñuk kötürdi elig
<br>
بیلیگ بیرله یالېڭوق کؤتۆردی ائلیگ
<br>
beyt 1846.
<br>
بیت (۱۸۴۶)
<br>
yorı yılkı bolma bilig ukuş
<br>
یۏرې یېلقې بۏلما بیلیگ اوقوش
<br>
bilig birle sözle yorık tut tilig
<br>
بیلیگ بیرله سؤزله یۏرېق توت تیلیگ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1847.
<br>
بیت (۱۸۴۷)
<br>
yana aydı ilig takı bir sözüm
<br>
یانا آیدې ایلیگ تاقې بیر سؤزۆم
<br>
erür bu ayur-men ay körklüg yüzüm
<br>
ایرۆر بو آیورمن آی کؤرکلۆگ یۆزۆم
<br>
beyt 1848.
<br>
بیت (۱۸۴۸)
<br>
maña ayğıl emdi ukuş sûreti
<br>
ماڭا آیغېل ایمدی اوقوش سرعتی
<br>
negü teg bolur ol yörügi atı
<br>
نه‌گۆ تگ بۏلور اۏل یؤرۆگی آتې
<br>
beyt 1849.
<br>
بیت (۱۸۴۹)
<br>
yüzi körki kılkı kılınçı ne ol
<br>
یۆزی کؤرکی قېلقې قېلېنچې نه اۏل
<br>
yaşı kurı bod sın awınçı ne ol
<br>
یاشې قورې بۏد سېن آوېنچې نه اۏل
<br>
27
<br>
۲۷
<br>
ögdülmiş iligke ukuş sûretin ayur
<br>
اؤگدۆلمیش ایلیگکه اوقوش صورتین آیور
<br>
beyt 1850.
<br>
بیت (۱۸۵۰)
<br>
yanut bérdi ögdülmiş aydı ukuş
<br>
یانوت بیردی اؤگدۆلمیش آیدې اوقوش
<br>
kılınçı köni kör küwençi üküş
<br>
قېلېنچې کؤنی کؤر کۆوه‌نچی اۆکۆش
<br>
beyt 1851.
<br>
بیت (۱۸۵۱)
<br>
yüzi körki körklü ne yaşı kiçig
<br>
یۆزی کؤرکی کؤرکلۆ نه یاشې کیچیگ
<br>
kamuğ edgülükke anıñdın keçig
<br>
قاموغ ائدگۆلۆککه آنېڭدېن کئچیگ
<br>
beyt 1852.
<br>
بیت (۱۸۵۲)
<br>
örüg hem silig ol ne kılkı amul
<br>
اؤرۆگ هم سیلیگ اۏل نه قېلقې آمول
<br>
kamuğ teprenürke bağırsak köñül
<br>
قاموغ تپره‌نۆرکه باغېرساق کؤڭۆل
<br>
beyt 1853.
<br>
بیت (۱۸۵۳)
<br>
kayuka elig ursa itlü barır
<br>
قایوقا ائلیگ اورسا ایتلۆ بارېر
<br>
kayuka sözi tegse yetlü barır
<br>
قایوقا سؤزی تگسه یئتلۆ بارېر
<br>
beyt 1854.
<br>
بیت (۱۸۵۴)
<br>
isig yüzlüg ol kör kamuğka sewüg
<br>
ایسیگ یۆزلۆگ اۏل کؤر قاموغقا سئوۆگ
<br>
kişilerke andın asığlar ülüg
<br>
کیشیلرکه آندېن آسېغلار اۆلۆگ
<br>
beyt 1855.
<br>
بیت (۱۸۵۵)
<br>
yiti közlüg ol kör bakışı yırak
<br>
ییتی کؤزلۆگ اۏل کؤر باقېشې یېراق
<br>
kayu işke tegse bekitür adak
<br>
قایو ایشکه تگسه بکیتۆر آداق
<br>
beyt 1856.
<br>
بیت (۱۸۵۶)
<br>
neçe bulğanuk işke tegse süzer
<br>
نئچه بولغانوق ایشکه تگسه سۆزر
<br>
neçe ters tügün erse baksa yazar
<br>
نئچه ترس تۆگۆن ایرسه باقسا یازار
<br>
beyt 1857.
<br>
بیت (۱۸۵۷)
<br>
bakar soldın oñdın hem öñdün kédin
<br>
باقار سۏلدېن اۏڭدېن هم اؤڭدۆن کیدین
<br>
kamuğ iş yarağın bilir hem üdin
<br>
قاموغ ایش یاراغېن بیلیر هم اۆدین
<br>
beyt 1858.
<br>
بیت (۱۸۵۸)
<br>
kaçığlığ yeter ol uçuğlığ tutar
<br>
قاچېغلېغ یئتر اۏل اوچوغلېغ توتار
<br>
sınukuğ sapar ol buzukuğ iter
<br>
سېنوقوغ ساپار اۏل بوزوقوغ ایتر
<br>
beyt 1859.
<br>
بیت (۱۸۵۹)
<br>
ukuşsuz ökündi ayur ay ukuş
<br>
اوقوشسوز اؤکۆندی آیور آی اوقوش
<br>
seniñsiz muñadur-men artuk üküş
<br>
سنیڭسیز موڭادور من آرتوق اۆکۆش
<br>
beyt 1860.
<br>
بیت (۱۸۶۰)
<br>
maña tegmedi bir seniñdin ülüg
<br>
ماڭا تگمه‌دی بیر سنیڭدین اۆلۆگ
<br>
seniñsiz kişi köñli boldı ölüg
<br>
سنیڭسیز کیشی کؤڭلی بۏلدې اؤلۆگ
<br>
beyt 1861.
<br>
بیت (۱۸۶۱)
<br>
yula ol ukuş kör karağuka köz
<br>
یولا اۏل اوقوش کؤر قاراغوقا کؤز
<br>
ölüg tenke cân ol ağın tilke söz
<br>
اؤلۆگ تنکه جان اۏل آغېن تیلکه سؤز
<br>
beyt 1862.
<br>
بیت (۱۸۶۲)
<br>
ukuşluğ ukuşka ayur ay işim
<br>
اوقوشلوغ اوقوشقا آیور آی ایشیم
<br>
ne edgü işim sen itigli işim
<br>
نه ائدگۆ ایشیم سن ایتیگلی ایشیم
<br>
beyt 1863.
<br>
بیت (۱۸۶۳)
<br>
kılınç oñ tutar hîç solı yok ukuş
<br>
قېلېنچ اۏڭ توتار هیچ سۏلې یۏق اوقوش
<br>
bütün çın-turur hîç alı yok ukuş
<br>
بۆتۆن چېن تورور هیچ آلې یۏق اوقوش
<br>
beyt 1864.
<br>
بیت (۱۸۶۴)
<br>
ukuş kimde bolsa bu ol belgüsi
<br>
اوقوش کیمده بۏلسا بو اۏل بلگۆسی
<br>
bu belgü bile ol ukuş bilgüsi
<br>
بو بلگۆ بیله اۏل اوقوش بیلگۆسی
<br>
beyt 1865.
<br>
بیت (۱۸۶۵)
<br>
ukuşnuñ eñ aşnu kılıkı oñay
<br>
اوقوشنوڭ اڭ آشنو قېلېقې اۏڭای
<br>
könilik bile ol yorıkı yıl ay
<br>
کؤنیلیک بیله اۏل یۏرېقې یېل آی
<br>
beyt 1866.
<br>
بیت (۱۸۶۶)
<br>
ukuşluğ köni hem silig til sözi
<br>
اوقوشلوغ کؤنی هم سیلیگ تیل سؤزی
<br>
bütünlük bile boldı kılkı tözi
<br>
بۆتۆنلۆک بیله بۏلدې قېلقې تؤزی
<br>
beyt 1867.
<br>
بیت (۱۸۶۷)
<br>
örüg ol amul ked serimlig sabûr
<br>
اؤرۆگ اۏل آمول کد سریملیگ صبور
<br>
körüp işni yetrü ol akru tegür
<br>
کؤرۆپ ایشنی یئترۆ اۏل آقرو تگۆر
<br>
beyt 1868.
<br>
بیت (۱۸۶۸)
<br>
kılınçı karı körse yaşı yégit
<br>
قېلېنچې قارې کؤرسه یاشې ییگیت
<br>
añar muñluğ ârzûn öge ya tégit
<br>
آڭار موڭلوغ آرزون اؤگه یا تیگیت
<br>
beyt 1869.
<br>
بیت (۱۸۶۹)
<br>
muñar meñzer emdi bu sözni okı
<br>
موڭار مڭزر ایمدی بو سؤزنی اۏقې
<br>
uka tursa ma‘nî açılğay takı
<br>
اوقا تورسا معنی آچېلغای تاقې
<br>
beyt 1870.
<br>
بیت (۱۸۷۰)
<br>
kılınçı karı oğlan özlüg ukuş
<br>
قېلېنچې قارې اۏغلان اؤزلۆگ اوقوش
<br>
ukuş kayda bolsa añar bar yapuş
<br>
اوقوش قایدا بۏلسا آڭار بار یاپوش
<br>
beyt 1871.
<br>
بیت (۱۸۷۱)
<br>
kiçigi sewiglig karısı amul
<br>
کیچیگی سئویگلیگ قارېسې آمول
<br>
özi tüzün alçak kör asğı üküş
<br>
اؤزی تۆزۆن آلچاق کؤر آسغې اۆکۆش
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 1872.
<br>
بیت (۱۸۷۲)
<br>
bu sözler eşitti sewindi ilig
<br>
بو سؤزلر ائشیتتی سئویندی ایلیگ
<br>
ayur ay odunmış sözi ög bilig
<br>
آیور آی اۏدونمېش سؤزی اؤگ بیلیگ
<br>
beyt 1873.
<br>
بیت (۱۸۷۳)
<br>
bayat bérdi barça tükel edgülük
<br>
بایات بیردی بارچا تۆکل ائدگۆلۆک
<br>
bayattın ‘atâ sen maña belgülüg
<br>
بایاتتېن عطا سن ماڭا بلگۆلۆگ
<br>
beyt 1874.
<br>
بیت (۱۸۷۴)
<br>
bu emgek yük ol bir ağır yüdgüke
<br>
بو امگک یۆک اۏل بیر آغېر یۆدگۆکه
<br>
anı yüdse ötrü tegir edgüke
<br>
آنې یۆدسه اؤترۆ تگیر ائدگۆکه
<br>
beyt 1875.
<br>
بیت (۱۸۷۵)
<br>
kim edgü tilese ağır yük yüder
<br>
کیم ائدگۆ تیله‌سه آغېر یۆک یۆدر
<br>
ağır yük yüdügli tilekin küder
<br>
آغېر یۆک یۆدۆگلی تیلکین کۆدر
<br>
beyt 1876.
<br>
بیت (۱۸۷۶)
<br>
yükümni yüder sen tilek iş yorır
<br>
یۆکۆمنی یۆدر سن تیلک ایش یۏرېر
<br>
méni tındurur sen saña yük tegir
<br>
مینی تېندورور سن ساڭا یۆک تگیر
<br>
beyt 1877.
<br>
بیت (۱۸۷۷)
<br>
bayat bérsü tevfîk maña emdi küç
<br>
بایات بیرسۆ تَوفیق ماڭا ایمدی کۆچ
<br>
hakıñnı öteyin yanut birke üç
<br>
حقیڭنی اؤته‌یین یانوت بیرکه اۆچ
<br>
beyt 1878.
<br>
بیت (۱۸۷۸)
<br>
bilir-men bu yañlığ tapuğ kıldukuñ
<br>
بیلیرمن بو یاڭلېغ تاپوغ قېلدوقوڭ
<br>
bağırsaklık ol bu méni koldukuñ
<br>
باغېرساقلېق اۏل بو مینی قۏلدوقوڭ
<br>
beyt 1879.
<br>
بیت (۱۸۷۹)
<br>
bağırsak tapuğçı tükel ol bolur
<br>
باغېرساق تاپوغچې تۆکل اۏل بۏلور
<br>
öz asğın kodup kör beg asğın kolur
<br>
اؤز آسغېن قۏدوپ کؤر بگ آسغېن قۏلور
<br>
beyt 1880.
<br>
بیت (۱۸۸۰)
<br>
negü tér eşit bu tapuğçı tili
<br>
نه‌گۆ تیر ائشیت بو تاپوغچې تیلی
<br>
begin inçke tegrür tapuğsak kulı
<br>
بگین اینچکه تگرۆر تاپوغساق قولې
<br>
beyt 1881.
<br>
بیت (۱۸۸۱)
<br>
meñilig bolur beg tükel kut başı
<br>
مڭیلیگ بۏلور بگ تۆکل قوت باشې
<br>
bağırsak kulı bolsa kılsa işi
<br>
باغېرساق قولې بۏلسا قېلسا ایشی
<br>
beyt 1882.
<br>
بیت (۱۸۸۲)
<br>
tapuğçı bile beg kötürdi egin
<br>
تاپوغچې بیله بگ کؤتۆردی اگین
<br>
tilek teg tapuğ kılsa tındrur begin
<br>
تیلک تگ تاپوغ قېلسا تېندرور بگین
<br>
beyt 1883.
<br>
بیت (۱۸۸۳)
<br>
baş ağrığ yük emgek kötürse kulı
<br>
باش آغرېغ یۆک امگک کؤتۆرسه قولې
<br>
begiñge aça bérse ârzû yolı
<br>
بگیڭگه آچا بیرسه آرزو یۏلې
<br>
beyt 1884.
<br>
بیت (۱۸۸۴)
<br>
kayu beg bulur erse mundağ kuluğ
<br>
قایو بگ بولور ایرسه مونداغ قولوغ
<br>
bayattın ‘atâ ol arığar ked uluğ
<br>
بایاتتېن عطا اۏل آرېغار کد اولوغ
<br>
beyt 1885.
<br>
بیت (۱۸۸۵)
<br>
ajun begleri öldi bizde oza
<br>
آژون بگلری اؤلدی بیزده اۏزا
<br>
üküşreki bardı bu ârzû öze
<br>
اۆکۆشره‌کی باردې بو آرزو اؤزه
<br>
beyt 1886.
<br>
بیت (۱۸۸۶)
<br>
ajun bodnı tındı awınçın kutun
<br>
آژون بۏدنې تېندې آوېنچېن قوتون
<br>
iligke du‘â kıldı bodnı bütün
<br>
ایلیگکه دعا قېلدې بۏدنې بۆتۆن
<br>
beyt 1887.
<br>
بیت (۱۸۸۷)
<br>
adın él kişisi eşitti munı
<br>
آدېن ایل کیشیسی ائشیتتی مونې
<br>
yüzin körgüke ârzûladı anı
<br>
یۆزین کؤرگۆکه آرزولادې آنې
<br>
beyt 1888.
<br>
بیت (۱۸۸۸)
<br>
keçürdi yıl ay kün bu ârzû öze
<br>
کئچۆردی یېل آی کۆن بو آرزو اؤزه
<br>
ilin itti edgü törüsin tüze
<br>
ایلین ایتتی ائدگۆ تؤرۆسین تۆزه
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1889.
<br>
بیت (۱۸۸۹)
<br>
ilig bir kün ündedi ögdülmişig
<br>
ایلیگ بیر کۆن اۆنده‌دی اؤگدۆلمیشیگ
<br>
ayur aytayın söz sen ay bilmişig
<br>
آیور آیتایېن سؤز سن آی بیلمیشیگ
<br>
beyt 1890.
<br>
بیت (۱۸۹۰)
<br>
et öz yéti endâmka baksa kör er
<br>
ائت اؤز ییتی اندامقا باقسا کؤر ار
<br>
tatığ buldı barça öz ülgin térer
<br>
تاتېغ بولدې بارچا اؤز اۆلگین تیرر
<br>
beyt 1891.
<br>
بیت (۱۸۹۱)
<br>
köñül tatğı ne ol bu köz tatğı ne
<br>
کؤڭۆل تاتغې نه اۏل بو کؤز تاتغې نه
<br>
bu iki tatığdın özüm ülgi ne
<br>
بو ایکی تاتېغدېن اؤزۆم اۆلگی نه
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1892.
<br>
بیت (۱۸۹۲)
<br>
yanut bérdi ögdülmiş aydı tatığ
<br>
یانوت بیردی اؤگدۆلمیش آیدې تاتېغ
<br>
köñül ârzû kolsa bekürtse katığ
<br>
کؤڭۆل آرزو قۏلسا بکۆرتسه قاتېغ
<br>
beyt 1893.
<br>
بیت (۱۸۹۳)
<br>
sewitmiş yüzin körse közke tatığ
<br>
سئویتمیش یۆزین کؤرسه کؤزکه تاتېغ
<br>
köñül ârzûsın bulsa özke tatlğ
<br>
کؤڭۆل آرزوسېن بولسا اؤزکه تاتلېغ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1894.
<br>
بیت (۱۸۹۴)
<br>
yana aydı ilig ay ögdülmiş ay
<br>
یانا آیدې ایلیگ آی اؤگدۆلمیش آی
<br>
sewiglig nişânı negü ermiş ay
<br>
سئویگلیگ نشانې نه‌گۆ ایرمیش آی
<br>
beyt 1895.
<br>
بیت (۱۸۹۵)
<br>
sewer-men téyü barça da‘vî kılur
<br>
سئور من تییۆ بارچا دعوی قېلور
<br>
bu da‘vîka ma‘nî negü teg bolur
<br>
بو دعویقا معنی نه‌گۆ تگ بۏلور
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1896.
<br>
بیت (۱۸۹۶)
<br>
yanut bérdi ögdülmiş aydı bolur
<br>
یانوت بیردی اؤگدۆلمیش آیدې بۏلور
<br>
sewüg yüzke baksa sewerin bilür
<br>
سئوۆگ یۆزکه باقسا سئورین بیلۆر
<br>
beyt 1897.
<br>
بیت (۱۸۹۷)
<br>
kamuğ neñke örtüg bolur baksa köz
<br>
قاموغ نڭکه اؤرتۆگ بۏلور باقسا کؤز
<br>
köñülke yok örtüg munı bilgü öz
<br>
کؤڭۆلکه یۏق اؤرتۆگ مونې بیلگۆ اؤز
<br>
beyt 1898.
<br>
بیت (۱۸۹۸)
<br>
sewer sewmezin öz bileyin tése
<br>
سئور سئومزین اؤز بیله‌یین تیسه
<br>
köñülke baka körgü bilgey basa
<br>
کؤڭۆلکه باقا کؤرگۆ بیلگَی باسا
<br>
beyt 1899.
<br>
بیت (۱۸۹۹)
<br>
sewügler yüzinde bolur belgü neñ
<br>
سئوۆگلر یۆزینده بۏلور بلگۆ نڭ
<br>
közin közke tikse anı bilgü teñ
<br>
کؤزین کؤزکه تیکسه آنې بیلگۆ تڭ
<br>
beyt 1900.
<br>
بیت (۱۹۰۰)
<br>
muñar meñzetü aydı şâ‘ir sözi
<br>
موڭار مڭزتۆ آیدې شاعر سؤزی
<br>
ukup tırlayu al kişi erbüzi
<br>
اوقوپ تېرلایو آل کیشی اربۆزی
<br>
beyt 1901.
<br>
بیت (۱۹۰۱)
<br>
sewigli kişiniñ yüzi belgülüg
<br>
سئویگلی کیشینیڭ یۆزی بلگۆلۆگ
<br>
tili açsa ma‘nî sözi belgülüg
<br>
تیلی آچسا معنی سؤزی بلگۆلۆگ
<br>
beyt 1902.
<br>
بیت (۱۹۰۲)
<br>
sewer sewmezin öz bileyin tése
<br>
سئور سئومزین اؤز بیله‌یین تیسه
<br>
saña tetrü baksa közi belgülüg
<br>
ساڭا تترۆ باقسا کؤزی بلگۆلۆگ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 1903.
<br>
بیت (۱۹۰۳)
<br>
ilig aydı uktum eşittim bu söz
<br>
ایلیگ آیدې اوقتوم ائشیتتیم بو سؤز
<br>
takı bir sözüm bar anı aysu öz
<br>
تاقې بیر سؤزۆم بار آنې آیسو اؤز
<br>
beyt 1904.
<br>
بیت (۱۹۰۴)
<br>
kereklig söz aytur-men emdi saña
<br>
کیرکلیگ سؤز آیتور من ایمدی ساڭا
<br>
idi ked bakıp sözleyü bér maña
<br>
ایدی کد باقېپ سؤزله‌یۆ بیر ماڭا
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1905.
<br>
بیت (۱۹۰۵)
<br>
yanut bérdi ögdülmiş ilig kutı
<br>
یانوت بیردی اؤگدۆلمیش ایلیگ قوتې
<br>
bilig birle begler bedütti atı
<br>
بیلیگ بیرله بگلر بدۆتتی آتې
<br>
beyt 1906.
<br>
بیت (۱۹۰۶)
<br>
bilig ordusı ol bu begler özi
<br>
بیلیگ اۏردوسې اۏل بو بگلر اؤزی
<br>
biligsiz bolur kul nerek kul sözi
<br>
بیلیگسیز بۏلور قول نه‌رک قول سؤزی
<br>
beyt 1907.
<br>
بیت (۱۹۰۷)
<br>
ayıtmak oñay boldı tersi cevâb
<br>
آیېتماق اۏڭای بۏلدې ترسی جواب
<br>
cevâbka ilig bilgi bolğay savâb
<br>
جوابقا ایلیگ بیلگی بۏلغای صواب
<br>
beyt 1908.
<br>
بیت (۱۹۰۸)
<br>
oñayın ilig tuttı tersi maña
<br>
اۏڭایېن ایلیگ توتتې ترسی ماڭا
<br>
kemişmegil emdi ay ersig toña
<br>
کئمیشمه‌گیل ایمدی آی ارسیگ تۏڭا
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 1909.
<br>
بیت (۱۹۰۹)
<br>
ilig aydı aytığlı muñluğ bolur
<br>
ایلیگ آیدې آیتېغلې موڭلوغ بۏلور
<br>
özi bilmedükin anıñdın kolur
<br>
اؤزی بیلمه‌دۆکین آنېڭدېن قۏلور
<br>
beyt 1910.
<br>
بیت (۱۹۱۰)
<br>
kalı mundağ erse sewiñü kerek
<br>
قالې مونداغ ایرسه سئویڭۆ کیرک
<br>
ayıtmış sözümni sen ayğu kerek
<br>
آیېتمېش سؤزۆمنی سن آیغو کیرک
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1911.
<br>
بیت (۱۹۱۱)
<br>
yanut bérdi aydı ay edgü törü
<br>
یانوت بیردی آیدې آی ائدگۆ تؤرۆ
<br>
eşitmek ked ol sözlemekte körü
<br>
ائشیتمک کد اۏل سؤزله‌مکته کؤرۆ
<br>
beyt 1912.
<br>
بیت (۱۹۱۲)
<br>
sözüg sözlegüçi bu cân yawrıtur
<br>
سؤزۆگ سؤزله‌گۆچی بو جان یاورېتور
<br>
eşitgüçi awnur et öz semritür
<br>
ائشیتگۆچی آونور ائت اؤز سمریتۆر
<br>
beyt 1913.
<br>
بیت (۱۹۱۳)
<br>
negü tér eşitgil sınamış bügü
<br>
نه‌گۆ تیر ائشیتگیل سېنامېش بۆگۆ
<br>
sözüg sözlemegü eşitgü ögü
<br>
سؤزۆگ سؤزله‌مه‌گۆ ائشیتگۆ اؤگۆ
<br>
beyt 1914.
<br>
بیت (۱۹۱۴)
<br>
eşitmek bile boldı bilge kişi
<br>
ائشیتمک بیله بۏلدې بیلگه کیشی
<br>
bu söz sözlemektin barır er başı
<br>
بو سؤز سؤزله‌مکتین بارېر ار باشې
<br>
beyt 1915.
<br>
بیت (۱۹۱۵)
<br>
eşitse bolur ol kulakka tatığ
<br>
ائشیتسه بۏلور اۏل قولاققا تاتېغ
<br>
telim sözlemiş sözde bolmaz asığ
<br>
تلیم سؤزله‌میش سؤزده بۏلماز آسېغ
<br>
beyt 1916.
<br>
بیت (۱۹۱۶)
<br>
sözüg sözlemese saw altun sanı
<br>
سؤزۆگ سؤزله‌مه‌سه ساو آلتون سانې
<br>
bakır boldı tildin çıkarsa anı
<br>
باقېر بۏلدې تیلدین چېقارسا آنې
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 1917.
<br>
بیت (۱۹۱۷)
<br>
ilig aydı emdi köni sözlediñ
<br>
ایلیگ آیدې ایمدی کؤنی سؤزله‌دیڭ
<br>
sen emdi öziñke kutun kur badıñ
<br>
سن ایمدی اؤزیڭکه قوتون قور بادېڭ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1918.
<br>
بیت (۱۹۱۸)
<br>
yanut bérdi ögdülmiş ilig kutı
<br>
یانوت بیردی اؤگدۆلمیش ایلیگ قوتې
<br>
özüm yégledüki bu kulluk atı
<br>
اؤزۆم ییگله‌دۆکی بو قوللوق آتې
<br>
beyt 1919.
<br>
بیت (۱۹۱۹)
<br>
kulı cân sızurğu awınsa begi
<br>
قولې جان سېزورغو آوېنسا بگی
<br>
kalı yetlür erse bu kulnuñ ögi
<br>
قالې یئتلۆر ایرسه بو قولنوڭ اؤگی
<br>
beyt 1920.
<br>
بیت (۱۹۲۰)
<br>
eşitsü ayayın özüm bilmişin
<br>
ائشیتسۆ آیایېن اؤزۆم بیلمیشین
<br>
ilig me keçürsün hatâ bolmışın
<br>
ایلیگ مه کئچۆرسۆن خطا بۏلمېشېن
<br>
28
<br>
۲۸
<br>
beglikke sezâ bolğu teg beg negü teg kerekin ayur
<br>
بگلیککه سزا بۏلغو تگ بگ نه‌گۆ تگ کیرکین آیور
<br>
beyt 1921.
<br>
بیت (۱۹۲۱)
<br>
ilig aydı emdi ayıtğu sözüm
<br>
ایلیگ آیدې ایمدی آیېتغو سؤزۆم
<br>
bu erdi munu emdi aytur özüm
<br>
بو ایردی مونو ایمدی آیتور اؤزۆم
<br>
beyt 1922.
<br>
بیت (۱۹۲۲)
<br>
törütti apa oğlanın bir bayat
<br>
تؤرۆتتی آپا اۏغلانېن بیر بایات
<br>
uığ bar kiçig bar isiz edgü at
<br>
اوېغ بار کیچیگ بار ایسیز ائدگۆ آت
<br>
beyt 1923.
<br>
بیت (۱۹۲۳)
<br>
biliglig biligsiz çığay bar ya bay
<br>
بیلیگلیگ بیلیگسیز چېغای بار یا بای
<br>
ukuşluğ ukuşsuz otun bar ked ay
<br>
اوقوشلوغ اوقوشسوز اۏتون بار کد آی
<br>
beyt 1924.
<br>
بیت (۱۹۲۴)
<br>
negü teg kerek beg munı başlasa
<br>
نه‌گۆ تگ کیرک بگ مونې باشلاسا
<br>
çawı barsa atı işin işlese
<br>
چاوې بارسا آتې ایشین ایشله‌سه
<br>
beyt 1925.
<br>
بیت (۱۹۲۵)
<br>
itilse éli hem bayusa bodun
<br>
ایتیلسه ایلی هم بایوسا بۏدون
<br>
atı edgü bolsa ol erter üdün
<br>
آتې ائدگۆ بۏلسا اۏل ارتیر اۆدۆن
<br>
beyt 1926.
<br>
بیت (۱۹۲۶)
<br>
hazîneˆ o urunsa kümüş hem ağı
<br>
خزینه و اورونسا کۆمۆش هم آغې
<br>
yağı boynı yençse kiterse çoğı
<br>
یاغې بۏینې یئنچسه کیترسه چۏغې
<br>
beyt 1927.
<br>
بیت (۱۹۲۷)
<br>
yumıtsa er at bolsa küçlüg elig
<br>
یومېتسا ار آت بۏلسا کۆچلۆگ ائلیگ
<br>
yorıtsa törü tüz yetürse bilig
<br>
یۏرېتسا تؤرۆ تۆز یئتۆرسه بیلیگ
<br>
beyt 1928.
<br>
بیت (۱۹۲۸)
<br>
çawıksa ajunda yadılsa atı
<br>
چاوېقسا آژوندا یادېلسا آتې
<br>
bedüse küniñe kötürse kutı
<br>
بدۆسه کۆنیڭه کؤتۆرسه قوتې
<br>
beyt 1929.
<br>
بیت (۱۹۲۹)
<br>
erejin awınsa yése él uzun
<br>
ارژین آوېنسا ییسه ایل اوزون
<br>
bütün cân üzülse yése ol ajun
<br>
بۆتۆن جان اۆزۆلسه ییسه اۏل آژون
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1930.
<br>
بیت (۱۹۳۰)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
idi ters ayıttı maña bu bilig
<br>
ایدی ترس آیېتتې ماڭا بو بیلیگ
<br>
beyt 1931.
<br>
بیت (۱۹۳۱)
<br>
bu beglik işin barça begler bilir
<br>
بو بگلیک ایشین بارچا بگلر بیلیر
<br>
törü öñdı kılk yañ olardın kelir
<br>
تؤرۆ اؤڭدې قېلق یاڭ اۏلاردېن کلیر
<br>
beyt 1932.
<br>
بیت (۱۹۳۲)
<br>
anasında tuğsa tuğar beglikin
<br>
آناسېندا توغسا توغار بگلیکین
<br>
körü ögrenür iş bilür yéglikin
<br>
کؤرۆ اؤگرنۆر ایش بیلۆر ییگلیکین
<br>
beyt 1933.
<br>
بیت (۱۹۳۳)
<br>
bayat kimke bérse bu beglik işi
<br>
بایات کیمکه بیرسه بو بگلیک ایشی
<br>
bérür ög köñül kör ol işke tuşı
<br>
بیرۆر اؤگ کؤڭۆل کؤر اۏل ایشکه توشې
<br>
beyt 1934.
<br>
بیت (۱۹۳۴)
<br>
kimi beg törütmek tilese bayat
<br>
کیمی بگ تؤرۆتمک تیله‌سه بایات
<br>
bérür aşnu kılk yañ ukuş yüg kanat
<br>
بیرۆر آشنو قېلق یاڭ اوقوش یۆگ قانات
<br>
beyt 1935.
<br>
بیت (۱۹۳۵)
<br>
bu beglik işi boldı begler işi
<br>
بو بگلیک ایشی بۏلدې بگلر ایشی
<br>
bu begler işin bildi beglik kişi
<br>
بو بگلر ایشین بیلدی بگلیک کیشی
<br>
beyt 1936.
<br>
بیت (۱۹۳۶)
<br>
bu işni ilig ménde yégrek bilür
<br>
بو ایشنی ایلیگ مینده ییگرک بیلۆر
<br>
atası beg erdi özi beg-turur
<br>
آتاسې بگ ایردی اؤزی بگ تورور
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 1937.
<br>
بیت (۱۹۳۷)
<br>
ilig aydı uktum bu söz barça çın
<br>
ایلیگ آیدې اوقتوم بو سؤز بارچا چېن
<br>
köni sözlediñ söz yıpar burdı kin
<br>
کؤنی سؤزله‌دیڭ سؤز یېپار بوردې کین
<br>
beyt 1938.
<br>
بیت (۱۹۳۸)
<br>
bu iş kılğuçı kılur öz işi
<br>
بو ایش قېلغوچې قېلور اؤز ایشی
<br>
mün erdem biligli körügli kişi
<br>
مۆن اردم بیلیگلی کؤرۆگلی کیشی
<br>
beyt 1939.
<br>
بیت (۱۹۳۹)
<br>
men iş kılğuçı-men sen iş körgüçi
<br>
من ایش قېلغوچې من سن ایش کؤرگۆچی
<br>
işig körgüçidin bilür kılğuçı
<br>
ایشیگ کؤرگۆچیدین بیلۆر قېلغوچې
<br>
beyt 1940.
<br>
بیت (۱۹۴۰)
<br>
bayat bérdi emdi saña ög köñül
<br>
بایات بیردی ایمدی ساڭا اؤگ کؤڭۆل
<br>
ukuş hem bilig birle bolduñ amul
<br>
اوقوش هم بیلیگ بیرله بۏلدوڭ آمول
<br>
beyt 1941.
<br>
بیت (۱۹۴۱)
<br>
maña ok tapındıñ kiçigde berü
<br>
ماڭا اۏق تاپېندېڭ کیچیگده بئرۆ
<br>
körü ögrenü bildiñ edgü törü
<br>
کؤرۆ اؤگره‌نۆ بیلدیڭ ائدگۆ تؤرۆ
<br>
beyt 1942.
<br>
بیت (۱۹۴۲)
<br>
kamuğ işni uktuñ ma bildiñ özün
<br>
قاموغ ایشنی اوقتوڭ ما بیلدیڭ اؤزۆن
<br>
maña ma bağırsak sen kılkın sözün
<br>
ماڭا ما باغېرساق سن قېلقېن سؤزۆن
<br>
beyt 1943.
<br>
بیت (۱۹۴۳)
<br>
bağırsakka aytur kişi öz sözin
<br>
باغېرساققا آیتور کیشی اؤز سؤزین
<br>
bağırsak yuluğlar kişike özin
<br>
باغېرساق یولوغلار کیشیکه اؤزین
<br>
beyt 1944.
<br>
بیت (۱۹۴۴)
<br>
bağırsak üçün sen büter-men saña
<br>
باغېرساق اۆچۆن سن بۆتر من ساڭا
<br>
bağırsaklıkın ay bu sözler maña
<br>
باغېرساقلېقېن آی بو سؤزلر ماڭا
<br>
beyt 1945.
<br>
بیت (۱۹۴۵)
<br>
negü tér eşitgil bağırsak kişi
<br>
نه‌گۆ تیر ائشیتگیل باغېرساق کیشی
<br>
bağırsaklık ol kör kişilik başı
<br>
باغېرساقلېق اۏل کؤر کیشیلیک باشې
<br>
beyt 1946.
<br>
بیت (۱۹۴۶)
<br>
bağırsaknı ögdi ukuşluğ üküş
<br>
باغېرساقنې اؤگدی اوقوشلوغ اۆکۆش
<br>
bağırsak kişiler kişike küsüş
<br>
باغېرساق کیشیلر کیشیکه کۆسۆش
<br>
beyt 1947.
<br>
بیت (۱۹۴۷)
<br>
bağırsaknı bulsa bağırka urun
<br>
باغېرساقنې بولسا باغېرقا اورون
<br>
maña mundağ aydı bilig hem ukuş
<br>
ماڭا مونداغ آیدې بیلیگ هم اوقوش
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 1948.
<br>
بیت (۱۹۴۸)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
esen inç tirilgil ay üsteñ elig
<br>
اسن اینچ تیریلگیل آی اۆستڭ ائلیگ
<br>
beyt 1949.
<br>
بیت (۱۹۴۹)
<br>
bu beglikke aşnu tüp aslı kerek
<br>
بو بگلیککه آشنو تۆپ آسلې کیرک
<br>
atım alp katığ kurç yana toñ yürek
<br>
آتېم آلپ قاتېغ قورچ یانا تۏڭ یۆرک
<br>
beyt 1950.
<br>
بیت (۱۹۵۰)
<br>
atası beg erse oğul tuğdı beg
<br>
آتاسې بگ ایرسه اۏغول توغدې بگ
<br>
oğul tuğsa beg hem ataları teg
<br>
اۏغول توغسا بگ هم آتالارې تگ
<br>
beyt 1951.
<br>
بیت (۱۹۵۱)
<br>
ukuşluğ kerek hem biliglig kerek
<br>
اوقوشلوغ کیرک هم بیلیگلیگ کیرک
<br>
akılık kerek hem siliglik kerek
<br>
آقېلېق کیرک هم سیلیگلیک کیرک
<br>
beyt 1952.
<br>
بیت (۱۹۵۲)
<br>
bilig birle begler bodun başladı
<br>
بیلیگ بیرله بگلر بۏدون باشلادې
<br>
ukuş birle él kün işin işledi
<br>
اوقوش بیرله ایل کۆن ایشین ایشله‌دی
<br>
beyt 1953.
<br>
بیت (۱۹۵۳)
<br>
beg atı bilig birle bağlığ-turur
<br>
بگ آتې بیلیگ بیرله باغلېغ تورور
<br>
bilig lâmı kitse beg atı kalur
<br>
بیلیگ لامې کیتسه بگ آتې قالور
<br>
beyt 1954.
<br>
بیت (۱۹۵۴)
<br>
ked öglüg kerek hem biligli ukuş
<br>
کد اؤگلۆگ کیرک هم بیلیگلی اوقوش
<br>
biliglig kişiniñ yağısı üküş
<br>
بیلیگلیگ کیشینیڭ یاغېسې اۆکۆش
<br>
beyt 1955.
<br>
بیت (۱۹۵۵)
<br>
negü tér eşitgil bilig bilmiş er
<br>
نه‌گۆ تیر ائشیتگیل بیلیگ بیلمیش ار
<br>
başında keçürmiş üküş yilmiş er
<br>
باشېندا کئچۆرمیش اۆکۆش ییلمیش ار
<br>
beyt 1956.
<br>
بیت (۱۹۵۶)
<br>
biliglig kerek beg ukuşluğ oduğ
<br>
بیلیگلیگ کیرک بگ اوقوشلوغ اۏدوغ
<br>
añar tegmese bir müfâcâ yoduğ
<br>
آڭار تگمه‌سه بیر مفاجا یۏدوغ
<br>
beyt 1957.
<br>
بیت (۱۹۵۷)
<br>
kılınç edgü erdem kerek miñ tümen
<br>
قېلېنچ ائدگۆ اردم کیرک میڭ تۆمن
<br>
atı edgü bolsa tutunsa boduğ
<br>
آتې ائدگۆ بۏلسا توتونسا بۏدوغ
<br>
beyt 1958.
<br>
بیت (۱۹۵۸)
<br>
apa oğlanı barça açlı bedük
<br>
آپا اۏغلانې بارچا آچلې بدۆک
<br>
bilig birle boldı kör ödrüm ked ök
<br>
بیلیگ بیرله بۏلدې کؤر اؤدرۆم کد اؤک
<br>
beyt 1959.
<br>
بیت (۱۹۵۹)
<br>
uruğ edgü bolsa er edgü tuğar
<br>
اوروغ ائدگۆ بۏلسا ار ائدگۆ توغار
<br>
er edgü bolup ötrü törke ağar
<br>
ار ائدگۆ بۏلوپ اؤترۆ تؤرکه آغار
<br>
beyt 1960.
<br>
بیت (۱۹۶۰)
<br>
ıduk ol bu beglik arığlık tiler
<br>
اېدوق اۏل بو بگلیک آرېغلېق تیلر
<br>
arığlık bile ilde saklık tiler
<br>
آرېغلېق بیله ایلده ساقلېق تیلر
<br>
beyt 1961.
<br>
بیت (۱۹۶۱)
<br>
bodunka talusı kerek alp atım
<br>
بۏدونقا تالوسې کیرک آلپ آتېم
<br>
bedük işke ötrü bu bolsa titim
<br>
بدۆک ایشکه اؤترۆ بو بۏلسا تیتیم
<br>
beyt 1962.
<br>
بیت (۱۹۶۲)
<br>
negü tér eşitgil ötüken begi
<br>
نه‌گۆ تیر ائشیتگیل اؤتۆکن بگی
<br>
sınap sözlemiş sözni yetrüp ögi
<br>
سېناپ سؤزله‌میش سؤزنی یئترۆپ اؤگی
<br>
beyt 1963.
<br>
بیت (۱۹۶۳)
<br>
bodunka begi artuk üdrüm kerek
<br>
بۏدونقا بگی آرتوق اۆدرۆم کیرک
<br>
köñül til köni kılkı ködrüm kerek
<br>
کؤڭۆل تیل کؤنی قېلقې کؤدرۆم کیرک
<br>
beyt 1964.
<br>
بیت (۱۹۶۴)
<br>
biliglig ukuşluğ bodunka talu
<br>
بیلیگلیگ اوقوشلوغ بۏدونقا تالو
<br>
akı hem közi tok ne köñli tolu
<br>
آقې هم کؤزی تۏق نه کؤڭلی تۏلو
<br>
beyt 1965.
<br>
بیت (۱۹۶۵)
<br>
kamuğ edgüke bolsa elgi uzun
<br>
قاموغ ائدگۆکه بۏلسا ائلگی اوزون
<br>
uwutluğ silig hem kılınçı tüzün
<br>
اوووتلوغ سیلیگ هم قېلېنچې تۆزۆن
<br>
beyt 1966.
<br>
بیت (۱۹۶۶)
<br>
sezâ beg bolur bu bodunka uluğ
<br>
سزا بگ بۏلور بو بۏدونقا اولوغ
<br>
munıñdın kelir ötrü edgü uruğ
<br>
مونېڭدېن کلیر اؤترۆ ائدگۆ اوروغ
<br>
beyt 1967.
<br>
بیت (۱۹۶۷)
<br>
bilig birle başlar kişi iş başın
<br>
بیلیگ بیرله باشلار کیشی ایش باشېن
<br>
ukuş birle uksa oñarur işin
<br>
اوقوش بیرله اوقسا اۏڭارور ایشین
<br>
beyt 1968.
<br>
بیت (۱۹۶۸)
<br>
bodunuğ bilig birle bastı begi
<br>
بۏدونوغ بیلیگ بیرله باستې بگی
<br>
bilig bolmasa işke yakmaz ögi
<br>
بیلیگ بۏلماسا ایشکه یاقماز اؤگی
<br>
beyt 1969.
<br>
بیت (۱۹۶۹)
<br>
yañılsa bu begler ay ilig kutı
<br>
یاڭېلسا بو بگلر آی ایلیگ قوتې
<br>
anıñ begligi igler itgü otı
<br>
آنېڭ بگلیگی ایگلر ایتگۆ اۏتې
<br>
beyt 1970.
<br>
بیت (۱۹۷۰)
<br>
bu beglik igiñe otı ög bilig
<br>
بو بگلیک ایگیڭه اۏتې اؤگ بیلیگ
<br>
ukuş birle emle ay kılkı silig
<br>
اوقوش بیرله امله آی قېلقې سیلیگ
<br>
beyt 1971.
<br>
بیت (۱۹۷۱)
<br>
biliglig ukuşluğ kerek beg tetig
<br>
بیلیگلیگ اوقوشلوغ کیرک بگ تتیگ
<br>
anın kılsa ötrü igiñe itig
<br>
آنېن قېلسا اؤترۆ ایگیڭه ایتیگ
<br>
beyt 1972.
<br>
بیت (۱۹۷۲)
<br>
biliglig ukuşluğ bügü ilçi beg
<br>
بیلیگلیگ اوقوشلوغ بۆگۆ ایلچی بگ
<br>
ikigün ajunda bolur ornı yég
<br>
ایکی گۆن آژوندا بۏلور اۏرنې ییگ
<br>
beyt 1973.
<br>
بیت (۱۹۷۳)
<br>
ikigün ajunuğ buluğlı kişi
<br>
ایکی گۆن آژونوغ بولوغلې کیشی
<br>
idi kutluğ ol bu tükel kut başı
<br>
ایدی قوتلوغ اۏل بو تۆکل قوت باشې
<br>
beyt 1974.
<br>
بیت (۱۹۷۴)
<br>
muñar meñzetü aydı şâ‘ir bu söz
<br>
موڭار مڭزتۆ آیدې شاعر بو سؤز
<br>
körü barsa ma‘nî biligsizke köz
<br>
کؤرۆ بارسا معنی بیلیگسیزکه کؤز
<br>
beyt 1975.
<br>
بیت (۱۹۷۵)
<br>
meñilig kayu ol maña ay yora
<br>
مڭیلیگ قایو اۏل ماڭا آی یۏرا
<br>
kişi kutluğı kim kişiler ara
<br>
کیشی قوتلوغې کیم کیشیلر آرا
<br>
beyt 1976.
<br>
بیت (۱۹۷۶)
<br>
yése bérse dünyâ tirilse kutun
<br>
ییسه بیرسه دۆنیا تیریلسه قوتون
<br>
takı bir ajunda bu buldı töre
<br>
تاقې بیر آژوندا بو بولدې تؤره
<br>
beyt 1977.
<br>
بیت (۱۹۷۷)
<br>
kılınçı oñay bolsa kılkı köni
<br>
قېلېنچې اۏڭای بۏلسا قېلقې کؤنی
<br>
sewinçin keçer kör uş ol beg küni
<br>
سئوینچین کئچر کؤر اوش اۏل بگ کۆنی
<br>
beyt 1978.
<br>
بیت (۱۹۷۸)
<br>
bayat kimke bérse bu edgü kılık
<br>
بایات کیمکه بیرسه بو ائدگۆ قېلېق
<br>
bu edgü kılık birle edgü yorık
<br>
بو ائدگۆ قېلېق بیرله ائدگۆ یۏرېق
<br>
beyt 1979.
<br>
بیت (۱۹۷۹)
<br>
anıñ boldı dünyâ tü ni‘met bile
<br>
آنېڭ بۏلدې دۆنیا تۆ نعمت بیله
<br>
tilese özüñ yé tilese üle
<br>
تیله‌سه اؤزۆڭ یی تیله‌سه اۆله
<br>
beyt 1980.
<br>
بیت (۱۹۸۰)
<br>
bayat bérse fazlı kulıña kutun
<br>
بایات بیرسه فضلی قولېڭا قوتون
<br>
bolur kılkı edgü kılınçı bütün
<br>
بۏلور قېلقې ائدگۆ قېلېنچې بۆتۆن
<br>
beyt 1981.
<br>
بیت (۱۹۸۱)
<br>
kılınç edgü erdem kerek miñ tümen
<br>
قېلېنچ ائدگۆ اردم کیرک میڭ تۆمن
<br>
anın tutsa él kend kötürse tuman
<br>
آنېن توتسا ایل کند کؤتۆرسه تومان
<br>
beyt 1982.
<br>
بیت (۱۹۸۲)
<br>
ne edgü-turur bu kılınç edgüsi
<br>
نه ائدگۆ تورور بو قېلېنچ ائدگۆسی
<br>
kılınç edgü erke yégü kedgüsi
<br>
قېلېنچ ائدگۆ ارکه ییگۆ کدگۆسی
<br>
beyt 1983.
<br>
بیت (۱۹۸۳)
<br>
bayat kimke bérse kılınç arkukı
<br>
بایات کیمکه بیرسه قېلېنچ آرقوقې
<br>
anı emgetür bu zamaneˆ okı
<br>
آنې امگه‌تۆر بو زمانه اۏقې
<br>
beyt 1984.
<br>
بیت (۱۹۸۴)
<br>
kayu begde bolsa bu arkuk kılınç
<br>
قایو بگده بۏلسا بو آرقوق قېلېنچ
<br>
işi barça tetrü sewinçi sakınç
<br>
ایشی بارچا تترۆ سئوینچی ساقېنچ
<br>
beyt 1985.
<br>
بیت (۱۹۸۵)
<br>
sakınuk kerek beg ne kılkı arığ
<br>
ساقېنوق کیرک بگ نه قېلقې آرېغ
<br>
arığlık tiler tutçı urğı arığ
<br>
آرېغلېق تیلر توتچې اورغې آرېغ
<br>
beyt 1986.
<br>
بیت (۱۹۸۶)
<br>
sakınuk kişi köñli korklık bolur
<br>
ساقېنوق کیشی کؤڭلی قۏرقلېق بۏلور
<br>
köñül korksa begler işig tüz kılur
<br>
کؤڭۆل قۏرقسا بگلر ایشیگ تۆز قېلور
<br>
beyt 1987.
<br>
بیت (۱۹۸۷)
<br>
kalı bolmasa beg sakınuk süzük
<br>
قالې بۏلماسا بگ ساقېنوق سۆزۆک
<br>
arığsız bolur barça kılkı üzük
<br>
آرېغسېز بۏلور بارچا قېلقې اۆزۆک
<br>
beyt 1988.
<br>
بیت (۱۹۸۸)
<br>
örüglük amulluk bolur begke körk
<br>
اؤرۆگلۆک آموللوق بۏلور بگکه کؤرک
<br>
bu beglik işiñe bu ol bağu örk
<br>
بو بگلیک ایشیڭه بو اۏل باغو اؤرک
<br>
beyt 1989.
<br>
بیت (۱۹۸۹)
<br>
ked ögüg kerek beg oñarsa işin
<br>
کد اؤگۆگ کیرک بگ اۏڭارسا ایشین
<br>
bilip başlasa ötrü işler başın
<br>
بیلیپ باشلاسا اؤترۆ ایشلر باشېن
<br>
beyt 1990.
<br>
بیت (۱۹۹۰)
<br>
bu öglüg kişiler oñarur işig
<br>
بو اؤگلۆگ کیشیلر اۏڭارور ایشیگ
<br>
yırak tutğu işte bu ögsüz kişig
<br>
یېراق توتغو ایشته بو اؤگسۆز کیشیگ
<br>
beyt 1991.
<br>
بیت (۱۹۹۱)
<br>
köñül bolmasa er közi asğı yok
<br>
کؤڭۆل بۏلماسا ار کؤزی آسغې یۏق
<br>
ögi bolmasa er köñül osğı yok
<br>
اؤگی بۏلماسا ار کؤڭۆل اۏسغې یۏق
<br>
beyt 1992.
<br>
بیت (۱۹۹۲)
<br>
negü tér eşitgil ay ilçi başı
<br>
نه‌گۆ تیر ائشیتگیل آی ایلچی باشې
<br>
örüg ked köñüllüg sınamış kişi
<br>
اؤرۆگ کد کؤڭۆللۆگ سېنامېش کیشی
<br>
beyt 1993.
<br>
بیت (۱۹۹۳)
<br>
kayu erde bolsa ukuş birle ög
<br>
قایو ارده بۏلسا اوقوش بیرله اؤگ
<br>
anı er atağıl neçe ögse ög
<br>
آنې ار آتاغېل نئچه اؤگسه اؤگ
<br>
beyt 1994.
<br>
بیت (۱۹۹۴)
<br>
ukuş ög bilig kimde bolsa tükel
<br>
اوقوش اؤگ بیلیگ کیمده بۏلسا تۆکل
<br>
yawuz erse ked té kiçig erse ög
<br>
یاووز ایرسه کد تی کیچیگ ایرسه اؤگ
<br>
beyt 1995.
<br>
بیت (۱۹۹۵)
<br>
ne edgü-turur bu kişike öge
<br>
نه ائدگۆ تورور بو کیشیکه اؤگه
<br>
ögi bolsa ötrü atağu öge
<br>
اؤگی بۏلسا اؤترۆ آتاغو اؤگه
<br>
beyt 1996.
<br>
بیت (۱۹۹۶)
<br>
iweklik beliñ ol kamuğka yawuz
<br>
ایوه‌کلیک بئلیڭ اۏل قاموغقا یاووز
<br>
kalı bolsa begke yüzi boldı boz
<br>
قالې بۏلسا بگکه یۆزی بۏلدې بۏز
<br>
beyt 1997.
<br>
بیت (۱۹۹۷)
<br>
iwek kurğu kılkı kılınçı buşı
<br>
ایوه‌ک قورغو قېلقې قېلېنچې بوشې
<br>
biligsizke belgü bolur bu işi
<br>
بیلیگسیزکه بلگۆ بۏلور بو ایشی
<br>
beyt 1998.
<br>
بیت (۱۹۹۸)
<br>
iwe kılmış işler neçe yég bolur
<br>
ایوه قېلمېش ایشلر نئچه ییگ بۏلور
<br>
iwe yése aş suw neçe ig bolur
<br>
ایوه ییسه آش سوو نئچه ایگ بۏلور
<br>
beyt 1999.
<br>
بیت (۱۹۹۹)
<br>
kamuğ iş içinde amulluk üdür
<br>
قاموغ ایش ایچینده آموللوق اۆدۆر
<br>
meger tâ‘at erse iwiñü yügür
<br>
مگر طاعت ایرسه ایویڭۆ یۆگۆر
<br>
beyt 2000.
<br>
بیت (۲۰۰۰)
<br>
közi tok kerek hem uwutluğ tüzün
<br>
کؤزی تۏق کیرک هم اوووتلوغ تۆزۆن
<br>
açuk hem yaruk bolsa kılkın sözün
<br>
آچوق هم یاروق بۏلسا قېلقېن سؤزۆن
<br>
beyt 2001.
<br>
بیت (۲۰۰۱)
<br>
todumsuz bolur ol közi suk kişi
<br>
تۏدومسوز بۏلور اۏل کؤزی سوق کیشی
<br>
közi sukka yetmez bu dünyâ aşı
<br>
کؤزی سوققا یئتمز بو دۆنیا آشې
<br>
beyt 2002.
<br>
بیت (۲۰۰۲)
<br>
bu sukluk ig ol bir otı yok emi
<br>
بو سوقلوق ایگ اۏل بیر اۏتې یۏق ائمی
<br>
anı emleyümez bu dünyâ kamı
<br>
آنې امله‌یۆمز بو دۆنیا قامې
<br>
beyt 2003.
<br>
بیت (۲۰۰۳)
<br>
kamuğ aç yése içse âhır todur
<br>
قاموغ آچ ییسه ایچسه آخر تۏدور
<br>
közi aç kişi ölse açlık kodur
<br>
کؤزی آچ کیشی اؤلسه آچلېق قۏدور
<br>
beyt 2004.
<br>
بیت (۲۰۰۴)
<br>
közi suk kişi neñke bolmaz bu bay
<br>
کؤزی سوق کیشی نڭکه بۏلماز بو بای
<br>
kamuğ dünyâ bulsa âhır suk çığay
<br>
قاموغ دۆنیا بولسا آخر سوق چېغای
<br>
beyt 2005.
<br>
بیت (۲۰۰۵)
<br>
uwutluğ kerek beg kişide talu
<br>
اوووتلوغ کیرک بگ کیشیده تالو
<br>
uwutluğ kılınçı irilmez tolu
<br>
اوووتلوغ قېلېنچې ایریلمز تۏلو
<br>
beyt 2006.
<br>
بیت (۲۰۰۶)
<br>
kimiñde uwut bolsa kılkı silig
<br>
کیمیڭده اوووت بۏلسا قېلقې سیلیگ
<br>
kamuğ tersiz işke tegürmez elig
<br>
قاموغ ترسیز ایشکه تیگۆرمز ائلیگ
<br>
beyt 2007.
<br>
بیت (۲۰۰۷)
<br>
bayat kimke bérse uwut köz suwı
<br>
بایات کیمکه بیرسه اوووت کؤز سووې
<br>
añar bérdi devlet tükel yüz suwı
<br>
آڭار بیردی دَولت تۆکل یۆز سووې
<br>
beyt 2008.
<br>
بیت (۲۰۰۸)
<br>
kamuğ teñsiz iştin yığığlı uwut
<br>
قاموغ تڭسیز ایشتین یېغېغلې اوووت
<br>
kamuğ edgü işke ulağlı uwut
<br>
قاموغ ائدگۆ ایشکه اولاغلې اوووت
<br>
beyt 2009.
<br>
بیت (۲۰۰۹)
<br>
ne edgü neñ ol bu uwut erke körk
<br>
نه ائدگۆ نڭ اۏل بو اوووت ارکه کؤرک
<br>
kamuğ edgü işke uwut boldı örk
<br>
قاموغ ائدگۆ ایشکه اوووت بۏلدې اؤرک
<br>
beyt 2010.
<br>
بیت (۲۰۱۰)
<br>
tili çın kerek bolsa köñli köni
<br>
تیلی چېن کیرک بۏلسا کؤڭلی کؤنی
<br>
bodunka asığ kılsa tuğsa küni
<br>
بۏدونقا آسېغ قېلسا توغسا کۆنی
<br>
beyt 2011.
<br>
بیت (۲۰۱۱)
<br>
kalı bolsa begler hiyânet köñül
<br>
قالې بۏلسا بگلر خیانت کؤڭۆل
<br>
bodınka asığ bolmaz andın tüñül
<br>
بۏدېنقا آسېغ بۏلماز آندېن تۆڭۆل
<br>
beyt 2012.
<br>
بیت (۲۰۱۲)
<br>
köñül til oñay bolmasa kör kılık
<br>
کؤڭۆل تیل اۏڭای بۏلماسا کؤر قېلېق
<br>
ol ildin kaçar kut tapulmaz yorık
<br>
اۏل ایلدین قاچار قوت تاپولماز یۏرېق
<br>
beyt 2013.
<br>
بیت (۲۰۱۳)
<br>
sözin kıyğuçı begke tutma umunç
<br>
سؤزین قېیغوچې بگکه توتما اومونچ
<br>
tiriglik yawa bolğa kılğay ökünç
<br>
تیریگلیک یاوا بۏلغا قېلغای اؤکۆنچ
<br>
beyt 2014.
<br>
بیت (۲۰۱۴)
<br>
idi sak kerek beg yana ked oduğ
<br>
ایدی ساق کیرک بگ یانا کد اۏدوغ
<br>
usat bolsa begler tokınur yoduğ
<br>
اوسات بۏلسا بگلر تۏقېنور یۏدوغ
<br>
beyt 2015.
<br>
بیت (۲۰۱۵)
<br>
iki neñ tuıur ilke bağı beki
<br>
ایکی نڭ توېور ایلکه باغې بکی
<br>
biri saklık ol bir törü él köki
<br>
بیری ساقلېق اۏل بیر تؤرۆ ایل کؤکی
<br>
beyt 2016.
<br>
بیت (۲۰۱۶)
<br>
kayu beg sak erse ilin bekledi
<br>
قایو بگ ساق ایرسه ایلین بکله‌دی
<br>
yağı boynı yençti öze irkledi
<br>
یاغې بۏینې یئنچتی اؤزه ایرکله‌دی
<br>
beyt 2017.
<br>
بیت (۲۰۱۷)
<br>
kayu beg törü bérse élde köni
<br>
قایو بگ تؤرۆ بیرسه ایلده کؤنی
<br>
ilin itti kodtı yaruttı küni
<br>
ایلین ایتتی قۏدتې یاروتتې کۆنی
<br>
beyt 2018.
<br>
بیت (۲۰۱۸)
<br>
bu beglik bağı kör bu iki bolur
<br>
بو بگلیک باغې کؤر بو ایکی بۏلور
<br>
bu iki tükel bolsa beglik turur
<br>
بو ایکی تۆکل بۏلسا بگلیک تورور
<br>
beyt 2019.
<br>
بیت (۲۰۱۹)
<br>
negü tér eşitgil yağıçı kür er
<br>
نه‌گۆ تیر ائشیتگیل یاغېچې کۆر ار
<br>
bu saklık bile öz yağısın urar
<br>
بو ساقلېق بیله اؤز یاغېسېن اورار
<br>
beyt 2020.
<br>
بیت (۲۰۲۰)
<br>
ayâ ilçi begler ilig kolsa sak
<br>
آیا ایلچی بگلر ایلیگ قۏلسا ساق
<br>
bu saklık bile sen tüzü ilke bak
<br>
بو ساقلېق بیله سن تۆزۆ ایلکه باق
<br>
beyt 2021.
<br>
بیت (۲۰۲۱)
<br>
bu saklık bile arttı begler éli
<br>
بو ساقلېق بیله آرتتې بگلر ایلی
<br>
osallık körü buzdı beglik ulı
<br>
اۏساللېق کؤرۆ بوزدې بگلیک اولې
<br>
beyt 2022.
<br>
بیت (۲۰۲۲)
<br>
bu saklık bile sen yağı boynı yenç
<br>
بو ساقلېق بیله سن یاغې بۏینې یئنچ
<br>
bodunka törü kıl tiril kéñrü inç
<br>
بۏدونقا تؤرۆ قېل تیریل کیڭرۆ اینچ
<br>
beyt 2023.
<br>
بیت (۲۰۲۳)
<br>
iki neñ bile ilçi beglik buzar
<br>
ایکی نڭ بیله ایلچی بگلیک بوزار
<br>
kirür egri yolka könidin azar
<br>
کیرۆر اگری یۏلقا کؤنیدین آزار
<br>
beyt 2024.
<br>
بیت (۲۰۲۴)
<br>
biri küç birisi osallık kılur
<br>
بیری کۆچ بیریسی اۏساللېق قېلور
<br>
bu iki bile beg ilin artatur
<br>
بو ایکی بیله بگ ایلین آرتاتور
<br>
beyt 2025.
<br>
بیت (۲۰۲۵)
<br>
yağı boynı yençmek tiler erse sen
<br>
یاغې بۏینې یئنچمک تیلر ایرسه سن
<br>
kulak köz kerek sak kılıp tursa sen
<br>
قولاق کؤز کیرک ساق قېلېپ تورسا سن
<br>
beyt 2026.
<br>
بیت (۲۰۲۶)
<br>
bu saklık bile sançtı begler yağı
<br>
بو ساقلېق بیله سانچتې بگلر یاغې
<br>
osallık bile buzdı beglik bağı
<br>
اۏساللېق بیله بوزدې بگلیک باغې
<br>
beyt 2027.
<br>
بیت (۲۰۲۷)
<br>
osal bolsa begler işin bütrümez
<br>
اۏسال بۏلسا بگلر ایشین بۆترۆمز
<br>
osal beg bütün bilgü beglik yémez
<br>
اۏسال بگ بۆتۆن بیلگۆ بگلیک ییمز
<br>
beyt 2028.
<br>
بیت (۲۰۲۸)
<br>
sak er tutçı itnip osalığ busar
<br>
ساق ار توتچې ایتنیپ اۏسالېغ بوسار
<br>
osal bolmağınça yağığ kim basar
<br>
اۏسال بۏلماغېنچا یاغېغ کیم باسار
<br>
beyt 2029.
<br>
بیت (۲۰۲۹)
<br>
sak erse begi ilke tegmez elig
<br>
ساق ایرسه بگی ایلکه تگمز ائلیگ
<br>
kalı tegse yetrür ukuş ög bilig
<br>
قالې تگسه یئترۆر اوقوش اؤگ بیلیگ
<br>
beyt 2030.
<br>
بیت (۲۰۳۰)
<br>
bu küçkey kişi kendü beglik yémez
<br>
بو کۆچکَی کیشی کندۆ بگلیک ییمز
<br>
bu küçkey küçini bodun kötrümez
<br>
بو کۆچکَی کۆچینی بۏدون کؤترۆمز
<br>
beyt 2031.
<br>
بیت (۲۰۳۱)
<br>
negü tér eşitgil biliglig sözün
<br>
نه‌گۆ تیر ائشیتگیل بیلیگلیگ سؤزۆن
<br>
yéyümedi küçkey ilin kéç uzun
<br>
یییۆمه‌دی کۆچکَی ایلین کیچ اوزون
<br>
beyt 2032.
<br>
بیت (۲۰۳۲)
<br>
köyer ot-turur küç yağusa küyer
<br>
کؤیر اۏت تورور کۆچ یاغوسا کۆیر
<br>
törü suw-turur aksa ni‘met öner
<br>
تؤرۆ سوو تورور آقسا نعمت اؤنر
<br>
beyt 2033.
<br>
بیت (۲۰۳۳)
<br>
uzun él yiyeyin tése ay bügü
<br>
اوزون ایل یییه‌یین تیسه آی بۆگۆ
<br>
törü tüz yorıtğu bodunuğ kögü
<br>
تؤرۆ تۆز یۏرېتغو بۏدونوغ کؤگۆ
<br>
beyt 2034.
<br>
بیت (۲۰۳۴)
<br>
él artar törü birle itlür ajun
<br>
ایل آرتار تؤرۆ بیرله ایتلۆر آژون
<br>
él eksür bu küç birle buzlur ajun
<br>
ایل اکسۆر بو کۆچ بیرله بوزلور آژون
<br>
beyt 2035.
<br>
بیت (۲۰۳۵)
<br>
telim ordular buzdı küçkey küçin
<br>
تلیم اۏردولار بوزدې کۆچکَی کۆچین
<br>
toru öldi âhır bu küçkey açın
<br>
تۏرو اؤلدی آخر بو کۆچکَی آچېن
<br>
beyt 2036.
<br>
بیت (۲۰۳۶)
<br>
köñül tüzse begler yorıtsa törü
<br>
کؤڭۆل تۆزسه بگلر یۏرېتسا تؤرۆ
<br>
bu beglik buzulmaz turur kéç örü
<br>
بو بگلیک بوزولماز تورور کیچ اؤرۆ
<br>
beyt 2037.
<br>
بیت (۲۰۳۷)
<br>
kamuğda yarasız ay ilig kutı
<br>
قاموغدا یاراسېز آی ایلیگ قوتې
<br>
bu begler öze kopsa yalğan atı
<br>
بو بگلر اؤزه قۏپسا یالغان آتې
<br>
beyt 2038.
<br>
بیت (۲۰۳۸)
<br>
sözi çın kerek beg ne kılkı bütün
<br>
سؤزی چېن کیرک بگ نه قېلقې بۆتۆن
<br>
ınansa añar halk tirilse kutun
<br>
اېنانسا آڭار خلق تیریلسه قوتون
<br>
beyt 2039.
<br>
بیت (۲۰۳۹)
<br>
bu yalğan kişiler vefâsız bolur
<br>
بو یالغان کیشیلر وفاسېز بۏلور
<br>
vefâsız kişi halkka teñsiz kılur
<br>
وفاسېز کیشی خلققا تڭسیز قېلور
<br>
beyt 2040.
<br>
بیت (۲۰۴۰)
<br>
negü tér eşitgil vefâlığ kişi
<br>
نه‌گۆ تیر ائشیتگیل وفالېغ کیشی
<br>
vefâ ol kişike kişilik başı
<br>
وفا اۏل کیشیکه کیشیلیک باشې
<br>
beyt 2041.
<br>
بیت (۲۰۴۱)
<br>
tili yalğan erniñ cefâ kılkı ol
<br>
تیلی یالغان ارنیڭ جفا قېلقې اۏل
<br>
cefâ kimde erse uş ol yılkı ol
<br>
جفا کیمده ایرسه اوش اۏل یېلقې اۏل
<br>
beyt 2042.
<br>
بیت (۲۰۴۲)
<br>
kişi yalğanmda tileme vefâ
<br>
کیشی یالغانېمدا تیله‌مه وفا
<br>
bu bir söz sınanmış üküş yılkı ol
<br>
بو بیر سؤز سېنانمېش اۆکۆش یېلقې اۏل
<br>
beyt 2043.
<br>
بیت (۲۰۴۳)
<br>
yüreklig kerek beg yéme alp atım
<br>
یۆرکلیگ کیرک بگ ییمه آلپ آتېم
<br>
yürek birle boldı yağıka titim
<br>
یۆرک بیرله بۏلدې یاغېقا تیتیم
<br>
beyt 2044.
<br>
بیت (۲۰۴۴)
<br>
sü başlar eren kür yüreklig kerek
<br>
سۆ باشلار ارن کۆر یۆرکلیگ کیرک
<br>
yüreksiz er at alsa andın yürek
<br>
یۆرکسیز ار آت آلسا آندېن یۆرک
<br>
beyt 2045.
<br>
بیت (۲۰۴۵)
<br>
yüreklig yüreksizke bolsa başı
<br>
یۆرکلیگ یۆرکسیزکه بۏلسا باشې
<br>
yüreklig bolur ötrü tegme kişi
<br>
یۆرکلیگ بۏلور اؤترۆ تگمه کیشی
<br>
beyt 2046.
<br>
بیت (۲۰۴۶)
<br>
bu sözke tanukı bu beytig okı
<br>
بو سؤزکه تانوقې بو بیتیگ اۏقې
<br>
bu sözke anuk tut köñül ög takı
<br>
بو سؤزکه آنوق توت کؤڭۆل اؤگ تاقې
<br>
beyt 2047.
<br>
بیت (۲۰۴۷)
<br>
kür arslan bolu bérse ıtka başı
<br>
کۆر آرسلان بۏلو بیرسه اېتقا باشې
<br>
bu ıt barça arslan bolur öz tuşı
<br>
بو اېت بارچا آرسلان بۏلور اؤز توشې
<br>
beyt 2048.
<br>
بیت (۲۰۴۸)
<br>
kalı bolsu arslanka ıt başçısı
<br>
قالې بۏلسو آرسلانقا اېت باشچېسې
<br>
ol arslan bolur barça ıt sakışı
<br>
اۏل آرسلان بۏلور بارچا اېت ساقېشې
<br>
beyt 2049.
<br>
بیت (۲۰۴۹)
<br>
akılık kerek begke kodkı köñül
<br>
آقېلېق کیرک بگکه قۏدقې کؤڭۆل
<br>
bu kodkı köñül birle kılkı amul
<br>
بو قۏدقې کؤڭۆل بیرله قېلقې آمول
<br>
beyt 2050.
<br>
بیت (۲۰۵۰)
<br>
akı bolsa begler atı çawlanur
<br>
آقې بۏلسا بگلر آتې چاولانور
<br>
atı çawı birle ajun beklenür
<br>
آتې چاوې بیرله آژون بکلنۆر
<br>
beyt 2051.
<br>
بیت (۲۰۵۱)
<br>
awa yığlu tirlür er at sü bolur
<br>
آوا یېغلو تیرلۆر ار آت سۆ بۏلور
<br>
er at sü bile er tilekin bulur
<br>
ار آت سۆ بیله ار تیلکین بولور
<br>
beyt 2052.
<br>
بیت (۲۰۵۲)
<br>
negü tér eşitgil urup yégli er
<br>
نه‌گۆ تیر ائشیتگیل اوروپ ییگلی ار
<br>
urup al ay alp er yana erke bér
<br>
اوروپ آل آی آلپ ار یانا ارکه بیر
<br>
beyt 2053.
<br>
بیت (۲۰۵۳)
<br>
akı bol bağışla içür hem yétür
<br>
آقې بۏل باغېشلا ایچۆر هم ییتۆر
<br>
kalı eksüse ur yana al yetür
<br>
قالې اکسۆسه اور یانا آل یئتۆر
<br>
beyt 2054.
<br>
بیت (۲۰۵۴)
<br>
azığlığ kür erke bu neñ eksümez
<br>
آزېغلېغ کۆر ارکه بو نڭ اکسۆمز
<br>
tutuğlı ürüñ kuşka meñ eksümez
<br>
توتوغلې اۆرۆڭ قوشقا مڭ اکسۆمز
<br>
beyt 2055.
<br>
بیت (۲۰۵۵)
<br>
kılıç baldu ok ya kavî küç yürek
<br>
قېلېچ بالدو اۏق یا قوی کۆچ یۆرک
<br>
bar erken ked er neñke korkmaz kerek
<br>
بار ارکن کد ار نڭکه قۏرقماز کیرک
<br>
beyt 2056.
<br>
بیت (۲۰۵۶)
<br>
ajunçı bügü beg nelük kenç urur
<br>
آژونچې بۆگۆ بگ نه‌لۆک کنچ اورور
<br>
er at kayda bolsa anuk kenç alur
<br>
ار آت قایدا بۏلسا آنوق کنچ آلور
<br>
beyt 2057.
<br>
بیت (۲۰۵۷)
<br>
bu él tutğuka köp er at sü kerek
<br>
بو ایل توتغوقا کؤپ ار آت سۆ کیرک
<br>
er at tutğuka neñ tawar tü kerek
<br>
ار آت توتغوقا نڭ تاوار تۆ کیرک
<br>
beyt 2058.
<br>
بیت (۲۰۵۸)
<br>
bu neñ alğuka bir kerek bay bodun
<br>
بو نڭ آلغوقا بیر کیرک بای بۏدون
<br>
bodun baylıkıña törü tüz kodun
<br>
بۏدون بایلېقېڭا تؤرۆ تۆز قۏدون
<br>
beyt 2059.
<br>
بیت (۲۰۵۹)
<br>
bularda biri kalsa törti kalur
<br>
بولاردا بیری قالسا تؤرتی قالور
<br>
bu törti yéme kalsa beglik ulur
<br>
بو تؤرتی ییمه قالسا بگلیک اولور
<br>
beyt 2060.
<br>
بیت (۲۰۶۰)
<br>
adın ma bu béş neñ yırak tutğu beg
<br>
آدېن ما بو بیش نڭ یېراق توتغو بگ
<br>
atı edgü bolsa kü çaw bolğu teg
<br>
آتې ائدگۆ بۏلسا کۆ چاو بۏلغو تگ
<br>
beyt 2061.
<br>
بیت (۲۰۶۱)
<br>
birisi iweklik birisi saran
<br>
بیریسی ایوه‌کلیک بیریسی ساران
<br>
üçünçi buşılık serin öz tiren
<br>
اۆچۆنچی بوشېلېق سرین اؤز تیرن
<br>
beyt 2062.
<br>
بیت (۲۰۶۲)
<br>
bu törtünç yawuz begke arkuk kılınç
<br>
بو تؤرتۆنچ یاووز بگکه آرقوق قېلېنچ
<br>
béşinçi yarağsız bu yalğan erinç
<br>
بیشینچی یاراغسېز بو یالغان ارینچ
<br>
beyt 2063.
<br>
بیت (۲۰۶۳)
<br>
bu kaç neñde begler yırak tutğu öz
<br>
بو قاچ نڭده بگلر یېراق توتغو اؤز
<br>
atı artamasa yorık bolsa söz
<br>
آتې آرتاماسا یۏرېق بۏلسا سؤز
<br>
beyt 2064.
<br>
بیت (۲۰۶۴)
<br>
bularda eñ ınğa bu arkuk kılınç
<br>
بولاردا اڭ اېنغا بو آرقوق قېلېنچ
<br>
bu arkuk kılınçlığ ne muñluğ erinç
<br>
بو آرقوق قېلېنچلېغ نه موڭلوغ ارینچ
<br>
beyt 2065.
<br>
بیت (۲۰۶۵)
<br>
muñar meñzetü sözni şâ‘ir ayur
<br>
موڭار مڭزتۆ سؤزنی شاعر آیور
<br>
bu şâ‘ir sözi tutsa sözke bayur
<br>
بو شاعر سؤزی توتسا سؤزکه بایور
<br>
beyt 2066.
<br>
بیت (۲۰۶۶)
<br>
ağır yük kişike kılınç arkukı
<br>
آغېر یۆک کیشیکه قېلېنچ آرقوقې
<br>
kılınç arkuk erse bulun at okı
<br>
قېلېنچ آرقوق ایرسه بولون آت اۏقې
<br>
beyt 2067.
<br>
بیت (۲۰۶۷)
<br>
yağı kılmağusın kılınçı kılur
<br>
یاغې قېلماغوسېن قېلېنچې قېلور
<br>
yağı bu yağıda negü adrukı
<br>
یاغې بو یاغېدا نه‌گۆ آدروقې
<br>
beyt 2068.
<br>
بیت (۲۰۶۸)
<br>
üküş él tutayın tése ay ilig
<br>
اۆکۆش ایل توتایېن تیسه آی ایلیگ
<br>
üç iş kılğu ötrü yetilse elig
<br>
اۆچ ایش قېلغو اؤترۆ یئتیلسه ائلیگ
<br>
beyt 2069.
<br>
بیت (۲۰۶۹)
<br>
oñ elgin kılıç tutsa ursa salıp
<br>
اۏڭ ائلگین قېلېچ توتسا اورسا سالېپ
<br>
sol elgi bile neñ ülese alıp
<br>
سۏل ائلگی بیله نڭ اۆله‌سه آلېپ
<br>
beyt 2070.
<br>
بیت (۲۰۷۰)
<br>
tilin sözlese söz şekerde süçig
<br>
تیلین سؤزله‌سه سؤز شَکَرده سۆچیگ
<br>
boyun bérdi beg kul uluğ ya kiçig
<br>
بۏیون بیردی بگ قول اولوغ یا کیچیگ
<br>
beyt 2071.
<br>
بیت (۲۰۷۱)
<br>
ay ilig bu kaç ner kerek begke kör
<br>
آی ایلیگ بو قاچ نر کیرک بگکه کؤر
<br>
bodunka sewülse orun bolsa tör
<br>
بۏدونقا سئوۆلسه اۏرون بۏلسا تؤر
<br>
beyt 2072.
<br>
بیت (۲۰۷۲)
<br>
küler yüz süçig söz silig öz kerek
<br>
کۆلر یۆز سۆچیگ سؤز سیلیگ اؤز کیرک
<br>
kılınçı bularka tükel tüz kerek
<br>
قېلېنچې بولارقا تۆکل تۆز کیرک
<br>
beyt 2073.
<br>
بیت (۲۰۷۳)
<br>
köñül tutsa kodkı hem elgi akı
<br>
کؤڭۆل توتسا قۏدقې هم ائلگی آقې
<br>
bularka yaraşı bağırsaklıkı
<br>
بولارقا یاراشې باغېرساقلېقې
<br>
beyt 2074.
<br>
بیت (۲۰۷۴)
<br>
kamuğ törlüg erdem bu bilse tükel
<br>
قاموغ تؤرلۆگ اردم بو بیلسه تۆکل
<br>
yırak erse andın yarağsız muhâl
<br>
یېراق ایرسه آندېن یاراغسېز محال
<br>
beyt 2075.
<br>
بیت (۲۰۷۵)
<br>
kişi üdrümi bu bodunda talu
<br>
کیشی اۆدرۆمی بو بۏدوندا تالو
<br>
talu üdrüm ol bu irüksüz tolu
<br>
تالو اۆدرۆم اۏل بو ایرۆکسۆز تۏلو
<br>
beyt 2076.
<br>
بیت (۲۰۷۶)
<br>
ajun bodnı barça añar kul bolur
<br>
آژون بۏدنې بارچا آڭار قول بۏلور
<br>
ajun yér bu begler tilekin bulur
<br>
آژون ییر بو بگلر تیلکین بولور
<br>
beyt 2077.
<br>
بیت (۲۰۷۷)
<br>
tügük yüz irig söz küwez kür kılık
<br>
تۆگۆک یۆز ایریگ سؤز کۆوز کۆر قېلېق
<br>
kişig yirgürür köndrü bilmez yorık
<br>
کیشیگ ییرگۆرۆر کؤندرۆ بیلمز یۏرېق
<br>
beyt 2078.
<br>
بیت (۲۰۷۸)
<br>
otunluk iweklik yinik kurğuluk
<br>
اۏتونلوق ایوه‌کلیک یینیک قورغولوق
<br>
kara kılkı ol bu yırak turğuluk
<br>
قارا قېلقې اۏل بو یېراق تورغولوق
<br>
beyt 2079.
<br>
بیت (۲۰۷۹)
<br>
kara kılkı begke kereksiz yağuk
<br>
قارا قېلقې بگکه کیرکسیز یاغوق
<br>
yağuk bolsa begke uçuzluk anuk
<br>
یاغوق بۏلسا بگکه اوچوزلوق آنوق
<br>
beyt 2080.
<br>
بیت (۲۰۸۰)
<br>
kara kul karası bolur beg ürüñ
<br>
قارا قول قاراسې بۏلور بگ اۆرۆڭ
<br>
karalı ürüñli adırttı körüñ
<br>
قارالې اۆرۆڭلی آدېرتتې کؤرۆڭ
<br>
beyt 2081.
<br>
بیت (۲۰۸۱)
<br>
talu beg bolayın tése belgülüg
<br>
تالو بگ بۏلایېن تیسه بلگۆلۆگ
<br>
talu tutğu erdem ay atlığ külüg
<br>
تالو توتغو اردم آی آتلېغ کۆلۆگ
<br>
beyt 2082.
<br>
بیت (۲۰۸۲)
<br>
atı beg bolur bolsa kılkı kara
<br>
آتې بگ بۏلور بۏلسا قېلقې قارا
<br>
karada bu ınğa bolur halk ara
<br>
قارادا بو اېنغا بۏلور خلق آرا
<br>
beyt 2083.
<br>
بیت (۲۰۸۳)
<br>
yüzi körki körklüg kerek beg yülüg
<br>
یۆزی کؤرکی کؤرکلۆگ کیرک بگ یۆلۆگ
<br>
bodı ortu bolsa ne çawluğ külüg
<br>
بۏدې اۏرتو بۏلسا نه چاولوغ کۆلۆگ
<br>
beyt 2084.
<br>
بیت (۲۰۸۴)
<br>
köñli yüzin körse sewse körüp
<br>
کؤڭلی یۆزین کؤرسه سئوسه کؤرۆپ
<br>
éli bodnı baksa küwense turup
<br>
ایلی بۏدنې باقسا کۆوه‌نسه توروپ
<br>
beyt 2085.
<br>
بیت (۲۰۸۵)
<br>
yağıka katığ bolsa ersigliki
<br>
یاغېقا قاتېغ بۏلسا ارسیگلیکی
<br>
körür közke suw bérse körklüglüki
<br>
کؤرۆر کؤزکه سوو بیرسه کؤرکلۆگلۆکی
<br>
beyt 2086.
<br>
بیت (۲۰۸۶)
<br>
ayı bod uzun bolsa ögmez bilig
<br>
آیې بۏد اوزون بۏلسا اؤگمز بیلیگ
<br>
ayı ma çöküt bolsa bolmaz silig
<br>
آیې ما چؤکۆت بۏلسا بۏلماز سیلیگ
<br>
beyt 2087.
<br>
بیت (۲۰۸۷)
<br>
kalı mundağ erse bod ortu kerek
<br>
قالې مونداغ ایرسه بۏد اۏرتو کیرک
<br>
bodı ortu bolsa bolur edgürek
<br>
بۏدې اۏرتو بۏلسا بۏلور ائدگۆره‌ک
<br>
beyt 2088.
<br>
بیت (۲۰۸۸)
<br>
negü tér eşitgil sınamış kişi
<br>
نه‌گۆ تیر ائشیتگیل سېنامېش کیشی
<br>
başında keçürmiş yaşamış kişi
<br>
باشېندا کئچۆرمیش یاشامېش کیشی
<br>
beyt 2089.
<br>
بیت (۲۰۸۹)
<br>
bodı kısğa yunçığ kılınçı buşı
<br>
بۏدې قېسغا یونچېغ قېلېنچې بوشې
<br>
buşı kayda bolsa tütüşke başı
<br>
بوشې قایدا بۏلسا تۆتۆشکه باشې
<br>
beyt 2090.
<br>
بیت (۲۰۹۰)
<br>
bod ortu kerek hem teñinçe yarağ
<br>
بۏد اۏرتو کیرک هم تڭینچه یاراغ
<br>
işiñ ortu tut ay biliglig kişi
<br>
ایشیڭ اۏرتو توت آی بیلیگلیگ کیشی
<br>
beyt 2091.
<br>
بیت (۲۰۹۱)
<br>
bor içmez kerek beg fesâd kılmasa
<br>
بۏر ایچمز کیرک بگ فساد قېلماسا
<br>
bu iki kılıktın kaçar kut basa
<br>
بو ایکی قېلېقتېن قاچار قوت باسا
<br>
beyt 2092.
<br>
بیت (۲۰۹۲)
<br>
süçigke süçinse ajun begleri
<br>
سۆچیگکه سۆچینسه آژون بگلری
<br>
açığ boldı él kün bodun igleri
<br>
آچېغ بۏلدې ایل کۆن بۏدون ایگلری
<br>
beyt 2093.
<br>
بیت (۲۰۹۳)
<br>
oyunka awınsa ajun tutğuçı
<br>
اۏیونقا آوېنسا آژون توتغوچې
<br>
ilin buzdı boldı özi koltğuçı
<br>
ایلین بوزدې بۏلدې اؤزی قۏلتغوچې
<br>
beyt 2094.
<br>
بیت (۲۰۹۴)
<br>
üdinde keçürse bu beglik işin
<br>
اۆدینده کئچۆرسه بو بگلیک ایشین
<br>
anı yetse bolmaz ederse kuşın
<br>
آنې یئتسه بۏلماز ائدرسه قوشېن
<br>
beyt 2095.
<br>
بیت (۲۰۹۵)
<br>
negü tér eşitgil bilig bérgüçi
<br>
نه‌گۆ تیر ائشیتگیل بیلیگ بیرگۆچی
<br>
biligsizni bordın söküp tıdğuçı
<br>
بیلیگسیزنی بۏردېن سؤکۆپ تېدغوچې
<br>
beyt 2096.
<br>
بیت (۲۰۹۶)
<br>
bor içme ayâ borçı boğuzı kulı
<br>
بۏر ایچمه آیا بۏرچې بۏغوزې قولې
<br>
bor içse açıldı çığaylık yolı
<br>
بۏر ایچسه آچېلدې چېغایلېق یۏلې
<br>
beyt 2097.
<br>
بیت (۲۰۹۷)
<br>
kara borçı boldı neñi boldı yél
<br>
قارا بۏرچې بۏلدې نڭی بۏلدې ییل
<br>
begi borçı bolsa kaçan turğa él
<br>
بگی بۏرچې بۏلسا قاچان تورغا ایل
<br>
beyt 2098.
<br>
بیت (۲۰۹۸)
<br>
yağı ol bu bor timçi éltür kümüş
<br>
یاغې اۏل بو بۏر تیمچی ایلتۆر کۆمۆش
<br>
kılınçı tütüş boldı kılkı uruş
<br>
قېلېنچې تۆتۆش بۏلدې قېلقې اوروش
<br>
beyt 2099.
<br>
بیت (۲۰۹۹)
<br>
esürse kişi télve munduz bolur
<br>
ایسۆرسه کیشی تیلوه موندوز بۏلور
<br>
bu télve işi kör kaçan tüz bolur
<br>
بو تیلوه ایشی کؤر قاچان تۆز بۏلور
<br>
beyt 2100.
<br>
بیت (۲۱۰۰)
<br>
negü tér eşitgil sakınuk tili
<br>
نه‌گۆ تیر ائشیتگیل ساقېنوق تیلی
<br>
bu söz işke tutğıl ay boğuzı kulı
<br>
بو سؤز ایشکه توتغېل آی بۏغوزې قولې
<br>
beyt 2101.
<br>
بیت (۲۱۰۱)
<br>
neçe kılğu işler bor içse kalur
<br>
نئچه قېلغو ایشلر بۏر ایچسه قالور
<br>
neçe kılmağu iş esürse kelür
<br>
نئچه قېلماغو ایش ایسۆرسه کلۆر
<br>
beyt 2102.
<br>
بیت (۲۱۰۲)
<br>
neçe teñsiz işler bor içse bolur
<br>
نئچه تڭسیز ایشلر بۏر ایچسه بۏلور
<br>
neçe edgü işler esürse kalur
<br>
نئچه ائدگۆ ایشلر ایسۆرسه قالور
<br>
beyt 2103.
<br>
بیت (۲۱۰۳)
<br>
bor içse oyunka awınsa begi
<br>
بۏر ایچسه اۏیونقا آوېنسا بگی
<br>
kaçan yetgey él kün işiñe ögi
<br>
قاچان یئتگَی ایل کۆن ایشیڭه اؤگی
<br>
beyt 2104.
<br>
بیت (۲۱۰۴)
<br>
fesâd kayda bolsa kaçar kut teze
<br>
فساد قایدا بۏلسا قاچار قوت تئزه
<br>
fesâd çın yorır tutçı beglik buza
<br>
فساد چېن یۏرېر توتچې بگلیک بوزا
<br>
beyt 2105.
<br>
بیت (۲۱۰۵)
<br>
arığ ol bu kut kıw arığlık tiler
<br>
آرېغ اۏل بو قوت قېو آرېغلېق تیلر
<br>
süzük ol bu devlet süzükni yüler
<br>
سۆزۆک اۏل بو دَولت سۆزۆکنی یۆلر
<br>
beyt 2106.
<br>
بیت (۲۱۰۶)
<br>
begi içgüçi bolsa mufsid otun
<br>
بگی ایچگۆچی بۏلسا مفسد اۏتون
<br>
kamuğ içgüçi boldı bodnı bütün
<br>
قاموغ ایچگۆچی بۏلدې بۏدنې بۆتۆن
<br>
beyt 2107.
<br>
بیت (۲۱۰۷)
<br>
kara teñsizin barça begler iter
<br>
قارا تڭسیزین بارچا بگلر ایتر
<br>
begi kılsa ternsiz anı kim yeter
<br>
بگی قېلسا ترنسیز آنې کیم یئتر
<br>
beyt 2108.
<br>
بیت (۲۱۰۸)
<br>
arığsıznı yalñuk suwun yup arır
<br>
آرېغسېزنې یالڭوق سووون یوپ آرېر
<br>
kalı artasa suw negün yup arır
<br>
قالې آرتاسا سوو نه‌گۆن یوپ آرېر
<br>
beyt 2109.
<br>
بیت (۲۱۰۹)
<br>
kişi iglese ot otaçı bérür
<br>
کیشی ایگله‌سه اۏت اۏتاچې بیرۆر
<br>
otaçı igiñe otın kim kılur
<br>
اۏتاچې ایگیڭه اۏتېن کیم قېلور
<br>
beyt 2110.
<br>
بیت (۲۱۱۰)
<br>
arığ tutğu begler köni kılk kılık
<br>
آرېغ توتغو بگلر کؤنی قېلق قېلېق
<br>
bodun beg yolındın tüzer yol yorık
<br>
بۏدون بگ یۏلېندېن تۆزر یۏل یۏرېق
<br>
beyt 2111.
<br>
بیت (۲۱۱۱)
<br>
neteg tutsa begler kör öñdi törü
<br>
نه‌تگ توتسا بگلر کؤر اؤڭدی تؤرۆ
<br>
bodun boldı andağ ol öñdi körü
<br>
بۏدون بۏلدې آنداغ اۏل اؤڭدی کؤرۆ
<br>
beyt 2112.
<br>
بیت (۲۱۱۲)
<br>
bu sözke tanukı munu bu söz ol
<br>
بو سؤزکه تانوقې مونو بو سؤز اۏل
<br>
söziñe baka körse ma‘nî tuz ol
<br>
سؤزیڭه باقا کؤرسه معنی توز اۏل
<br>
beyt 2113.
<br>
بیت (۲۱۱۳)
<br>
bu begler ne yolça yorısa kalı
<br>
بو بگلر نه یۏلچا یۏرېسا قالې
<br>
uş ol beg yorıkı bu kulnuñ yolı
<br>
اوش اۏل بگ یۏرېقې بو قولنوڭ یۏلې
<br>
beyt 2114.
<br>
بیت (۲۱۱۴)
<br>
begi edgü bolsa yorıkı köni
<br>
بگی ائدگۆ بۏلسا یۏرېقې کؤنی
<br>
takı artuk edgü yorığay kulı
<br>
تاقې آرتوق ائدگۆ یۏرېغای قولې
<br>
beyt 2115.
<br>
بیت (۲۱۱۵)
<br>
küwez kür kereksiz ne köñli uluğ
<br>
کۆوز کۆر کیرکسیز نه کؤڭلی اولوغ
<br>
küwezlik azıtur könilik yoluğ
<br>
کۆوه‌زلیک آزېتور کؤنیلیک یۏلوغ
<br>
beyt 2116.
<br>
بیت (۲۱۱۶)
<br>
uluğ boldı begler kutun belgülüg
<br>
اولوغ بۏلدې بگلر قوتون بلگۆلۆگ
<br>
kiçig tutğu köñlin kötürse ülüg
<br>
کیچیگ توتغو کؤڭلین کؤتۆرسه اۆلۆگ
<br>
beyt 2117.
<br>
بیت (۲۱۱۷)
<br>
negü tér eşitgil ukuşluğ yég er
<br>
نه‌گۆ تیر ائشیتگیل اوقوشلوغ ییگ ار
<br>
bodunda talusı biliglig beg er
<br>
بۏدوندا تالوسې بیلیگلیگ بگ ار
<br>
beyt 2118.
<br>
بیت (۲۱۱۸)
<br>
uluğsığ bedük tutsa begler köñül
<br>
اولوغسېغ بدۆک توتسا بگلر کؤڭۆل
<br>
séziksiz uçuzluk körür ay oğul
<br>
سیزیکسیز اوچوزلوق کؤرۆر آی اۏغول
<br>
beyt 2119.
<br>
بیت (۲۱۱۹)
<br>
küwezlik bile kökke ağmaz kişi
<br>
کۆوه‌زلیک بیله کؤککه آغماز کیشی
<br>
kalı kodkı bolsa buzulmaz işi
<br>
قالې قۏدقې بۏلسا بوزولماز ایشی
<br>
beyt 2120.
<br>
بیت (۲۱۲۰)
<br>
küwezlik asığsız köñül tumlıtur
<br>
کۆوه‌زلیک آسېغسېز کؤڭۆل توملېتور
<br>
köñül kodkı bolsa kişig yoklatur
<br>
کؤڭۆل قۏدقې بۏلسا کیشیگ یۏقلاتور
<br>
beyt 2121.
<br>
بیت (۲۱۲۱)
<br>
beg alçak kerek bolsa kodkı köñül
<br>
بگ آلچاق کیرک بۏلسا قۏدقې کؤڭۆل
<br>
munı teg yok erse sen andın tüñül
<br>
مونې تگ یۏق ایرسه سن آندېن تۆڭۆل
<br>
beyt 2122.
<br>
بیت (۲۱۲۲)
<br>
beg alçak kerek bolsa köñli açuk
<br>
بگ آلچاق کیرک بۏلسا کؤڭلی آچوق
<br>
yazukluğ kişidin keçürse yazuk
<br>
یازوقلوغ کیشیدین کئچۆرسه یازوق
<br>
beyt 2123.
<br>
بیت (۲۱۲۳)
<br>
isinür er at terk bağırsak bolur
<br>
ایسینۆر ار آت ترک باغېرساق بۏلور
<br>
bağırsak kişiler tapuğsak bolur
<br>
باغېرساق کیشیلر تاپوغساق بۏلور
<br>
beyt 2124.
<br>
بیت (۲۱۲۴)
<br>
bodun başçı begke bu himmet kerek
<br>
بۏدون باشچې بگکه بو همّت کیرک
<br>
bu himmet bile hem mürüvvet kerek
<br>
بو همّت بیله هم مروّت کیرک
<br>
beyt 2125.
<br>
بیت (۲۱۲۵)
<br>
bu himmet mürüvvet bile barsa çaw
<br>
بو همّت مروّت بیله بارسا چاو
<br>
bolur beg tileki yorır ötrü aw
<br>
بۏلور بگ تیلکی یۏرېر اؤترۆ آو
<br>
beyt 2126.
<br>
بیت (۲۱۲۶)
<br>
kimiñ himmeti bolmasa ol ölüg
<br>
کیمیڭ همّتی بۏلماسا اۏل اؤلۆگ
<br>
ikigün ajunda bu bulmaz ülüg
<br>
ایکی گۆن آژوندا بو بولماز اۆلۆگ
<br>
beyt 2127.
<br>
بیت (۲۱۲۷)
<br>
bu himmet bile hem siyâset kerek
<br>
بو همّت بیله هم سیاست کیرک
<br>
siyâsetka beglik riyâset kerek
<br>
سیاستکه بگلیک ریاست کیرک
<br>
beyt 2128.
<br>
بیت (۲۱۲۸)
<br>
siyâset bile beg tüzer él törü
<br>
سیاست بیله بگ تۆزر ایل تؤرۆ
<br>
kara kılkı itlür siyâset körü
<br>
قارا قېلقې ایتلۆر سیاست کؤرۆ
<br>
beyt 2129.
<br>
بیت (۲۱۲۹)
<br>
bu sözke yanutı bu beyt ol tanuk
<br>
بو سؤزکه یانوتې بو بیت اۏل تانوق
<br>
tanuk kayda bolsa bu huccet anuk
<br>
تانوق قایدا بۏلسا بو حجت آنوق
<br>
beyt 2130.
<br>
بیت (۲۱۳۰)
<br>
bu begler kapuğın siyâset bezer
<br>
بو بگلر قاپوغېن سیاست بزر
<br>
siyâset bile beg ilini tüzer
<br>
سیاست بیله بگ ایلینی تۆزر
<br>
beyt 2131.
<br>
بیت (۲۱۳۱)
<br>
isizke siyâset yorıtğu kerek
<br>
ایسیزکه سیاست یۏرېتغو کیرک
<br>
bodun bulğanukın siyâset süzer
<br>
بۏدون بولغانوقېن سیاست سۆزر
<br>
beyt 2132.
<br>
بیت (۲۱۳۲)
<br>
bu él tutrukı hem tüpi bekliki
<br>
بو ایل توتروقې هم تۆپی بکلیکی
<br>
iki neñ-turur aslı yıldız köki
<br>
ایکی نڭ تورور آسلې یېلدېز کؤکی
<br>
beyt 2133.
<br>
بیت (۲۱۳۳)
<br>
birisi bodunka törü ol ülüş
<br>
بیریسی بۏدونقا تؤرۆ اۏل اۆلۆش
<br>
birisi er atka ülese kümüş
<br>
بیریسی ار آتقا اۆله‌سه کۆمۆش
<br>
beyt 2134.
<br>
بیت (۲۱۳۴)
<br>
törü birle bodnı sewinse turup
<br>
تؤرۆ بیرله بۏدنې سئوینسه توروپ
<br>
kümüş bolsa er at yarunsa körüp
<br>
کۆمۆش بۏلسا ار آت یارونسا کؤرۆپ
<br>
beyt 2135.
<br>
بیت (۲۱۳۵)
<br>
bu iki kotu bulsa begdin sewinç
<br>
بو ایکی قۏتو بولسا بگدین سئوینچ
<br>
éli kapı itlür bulur beg awınç
<br>
ایلی قاپې ایتلۆر بولور بگ آوېنچ
<br>
beyt 2136.
<br>
بیت (۲۱۳۶)
<br>
kayu beg bodunka törü bérmese
<br>
قایو بگ بۏدونقا تؤرۆ بیرمه‌سه
<br>
küdezmese bodnın yégüçi yése
<br>
کۆدزمه‌سه بۏدنېن ییگۆچی ییسه
<br>
beyt 2137.
<br>
بیت (۲۱۳۷)
<br>
ot ıdtı bodunka buzuldı éli
<br>
اۏت اېدتې بۏدونقا بوزولدې ایلی
<br>
yıkıldı séziksiz bu beglik ulı
<br>
یېقېلدې سیزیکسیز بو بگلیک اولې
<br>
beyt 2138.
<br>
بیت (۲۱۳۸)
<br>
kayu beg er atnı sewindürmese
<br>
قایو بگ ار آتنې سئویندۆرمه‌سه
<br>
kılıç kında çıkmaz anuñda basa
<br>
قېلېچ قېندا چېقماز آنوڭدا باسا
<br>
beyt 2139.
<br>
بیت (۲۱۳۹)
<br>
kılıç birle begler uzatur elig
<br>
قېلېچ بیرله بگلر اوزاتور ائلیگ
<br>
kılıçsız osal beg basumaz ilig
<br>
قېلېچسېز اۏسال بگ باسوماز ایلیگ
<br>
beyt 2140.
<br>
بیت (۲۱۴۰)
<br>
kılıç baldu boldı bu él sakçısı
<br>
قېلېچ بالدو بۏلدې بو ایل ساقچېسې
<br>
kılıçın alır él bodun başçısı
<br>
قېلېچېن آلېر ایل بۏدون باشچېسې
<br>
beyt 2141.
<br>
بیت (۲۱۴۱)
<br>
negü tér eşitgil ajun tutğuçı
<br>
نه‌گۆ تیر ائشیتگیل آژون توتغوچې
<br>
kılıç baldu birle yağığ utğuçı
<br>
قېلېچ بالدو بیرله یاغېغ اوتغوچې
<br>
beyt 2142.
<br>
بیت (۲۱۴۲)
<br>
ayâ él tutuğlı ilig saklağu
<br>
آیا ایل توتوغلې ایلیگ ساقلاغو
<br>
osallık bile yér yégüçi ağu
<br>
اۏساللېق بیله ییر ییگۆچی آغو
<br>
beyt 2143.
<br>
بیت (۲۱۴۳)
<br>
kılıç baldu sakçı tutun ay unur
<br>
قېلېچ بالدو ساقچې توتون آی اونور
<br>
kılıç sakçı bolsa beg inçlik bulur
<br>
قېلېچ ساقچې بۏلسا بگ اینچلیک بولور
<br>
beyt 2144.
<br>
بیت (۲۱۴۴)
<br>
kılıç teprer erken yağı tepremez
<br>
قېلېچ تپرر ارکن یاغې تپره‌مز
<br>
kılıç kınka kirse beg inçlik yémez
<br>
قېلېچ قېنقا کیرسه بگ اینچلیک ییمز
<br>
beyt 2145.
<br>
بیت (۲۱۴۵)
<br>
sewinçlig tut ay beg kılıç urğuçığ
<br>
سئوینچلیگ توت آی بگ قېلېچ اورغوچېغ
<br>
sewinçin tiril tutçı körme açığ
<br>
سئوینچین تیریل توتچې کؤرمه آچېغ
<br>
beyt 2146.
<br>
بیت (۲۱۴۶)
<br>
yana aydı ögdülmiş ilig kutı
<br>
یانا آیدې اؤگدۆلمیش ایلیگ قوتې
<br>
bu él işleri ters uluğ kör atı
<br>
بو ایل ایشلری ترس اولوغ کؤر آتې
<br>
beyt 2147.
<br>
بیت (۲۱۴۷)
<br>
bedük iş bodun başlamakı ağır
<br>
بدۆک ایش بۏدون باشلاماقې آغېر
<br>
baş ağrığ bile tutçı emgek tegir
<br>
باش آغرېغ بیله توتچې امگک تگیر
<br>
beyt 2148.
<br>
بیت (۲۱۴۸)
<br>
sewinçi az ol körse kadğu üküş
<br>
سئوینچی آز اۏل کؤرسه قادغو اۆکۆش
<br>
az ol öggüçisi telimrek söküş
<br>
آز اۏل اؤگگۆچیسی تلیمره‌ک سؤکۆش
<br>
beyt 2149.
<br>
بیت (۲۱۴۹)
<br>
kayuka baka körse korkınç-turur
<br>
قایوقا باقا کؤرسه قۏرقېنچ تورور
<br>
sewinçin sora körse azrak erür
<br>
سئوینچین سۏرا کؤرسه آزراق ایرۆر
<br>
beyt 2150.
<br>
بیت (۲۱۵۰)
<br>
üküş sewmegüçi seweri az ol
<br>
اۆکۆش سئومه‌گۆچی سئوری آز اۏل
<br>
kerişi telimrek ereji az ol
<br>
کئریشی تلیمره‌ک ارژی آز اۏل
<br>
beyt 2151.
<br>
بیت (۲۱۵۱)
<br>
bütünsüz bolur tegme yérde köñül
<br>
بۆتۆنسۆز بۏلور تگمه ییرده کؤڭۆل
<br>
köñül bütmese erke artuk muñ ol
<br>
کؤڭۆل بۆتمه‌سه ارکه آرتوق موڭ اۏل
<br>
beyt 2152.
<br>
بیت (۲۱۵۲)
<br>
körü barsa tegme işinde hatar
<br>
کؤرۆ بارسا تگمه ایشینده هاتار
<br>
hatarlığ işig körse tatığ kiter
<br>
خطرلېغ ایشیگ کؤرسه تاتېغ کیتر
<br>
beyt 2153.
<br>
بیت (۲۱۵۳)
<br>
negü tér eşitgil ukuşluğ sözi
<br>
نه‌گۆ تیر ائشیتگیل اوقوشلوغ سؤزی
<br>
ukuşluğ sözi körse yinçü tözi
<br>
اوقوشلوغ سؤزی کؤرسه یینچۆ تؤزی
<br>
beyt 2154.
<br>
بیت (۲۱۵۴)
<br>
ilig boynı kılça ükekçe başı
<br>
ایلیگ بۏینې قېلچا اۆکَکچه باشې
<br>
añar ked ınanmaz ukuşluğ kişi
<br>
آڭار کد اېنانماز اوقوشلوغ کیشی
<br>
beyt 2155.
<br>
بیت (۲۱۵۵)
<br>
kılıç baş özele mesel beglik ol
<br>
قېلېچ باش اؤزه‌له مثل بگلیک اۏل
<br>
küniñe añar miñ hafarlığ işi
<br>
کۆنیڭه آڭار میڭ حفارلېغ ایشی
<br>
beyt 2156.
<br>
بیت (۲۱۵۶)
<br>
bu yañlığ-turur barça beglik işi
<br>
بو یاڭلېغ تورور بارچا بگلیک ایشی
<br>
kayusı erej yér kayu öz başı
<br>
قایوسې ارژ ییر قایو اؤز باشې
<br>
beyt 2157.
<br>
بیت (۲۱۵۷)
<br>
özüñ dünyâ ‘ukbî bulayın tése
<br>
اؤزۆڭ دۆنیا عقبی بولایېن تیسه
<br>
bu kaç işni kodma katığlan usa
<br>
بو قاچ ایشنی قۏدما قاتېغلان اوسا
<br>
beyt 2158.
<br>
بیت (۲۱۵۸)
<br>
köñül til köni tut bayatka sığın
<br>
کؤڭۆل تیل کؤنی توت بایاتقا سېغېن
<br>
idi yarlığın sen ağır tut tapın
<br>
ایدی یارلېغېن سن آغېر توت تاپېن
<br>
beyt 2159.
<br>
بیت (۲۱۵۹)
<br>
negü kelse rabdın tapı bol tapı
<br>
نه‌گۆ کلسه ربدین تاپې بۏل تاپې
<br>
özüñ kullukı ol tapılık tüpi
<br>
اؤزۆڭ قوللوقې اۏل تاپېلېق تۆپی
<br>
beyt 2160.
<br>
بیت (۲۱۶۰)
<br>
tüzü halkka köñlün bağırsak bulun
<br>
تۆزۆ خلققا کؤڭلۆن باغېرساق بولون
<br>
tuçı edgülük kıl sen edgü bulun
<br>
توچې ائدگۆلۆک قېل سن ائدگۆ بولون
<br>
beyt 2161.
<br>
بیت (۲۱۶۱)
<br>
bodunka asığ kıl yulıp kılma yas
<br>
بۏدونقا آسېغ قېل یولېپ قېلما یاس
<br>
kılınç edgü tutğıl isiz yası bas
<br>
قېلېنچ ائدگۆ توتغېل ایسیز یاسې باس
<br>
beyt 2162.
<br>
بیت (۲۱۶۲)
<br>
seniñ boldı dünyâ tiñlik bile
<br>
سنیڭ بۏلدې دۆنیا تیڭلیک بیله
<br>
tiñlik bulunsa yatıp yé küle
<br>
تیڭلیک بولونسا یاتېپ یی کۆله
<br>
beyt 2163.
<br>
بیت (۲۱۶۳)
<br>
bütün cân üzülse umunç tut uluğ
<br>
بۆتۆن جان اۆزۆلسه اومونچ توت اولوغ
<br>
bayat birge edgüke edgü yoluğ
<br>
بایات بیرگه ائدگۆکه ائدگۆ یۏلوغ
<br>
beyt 2164.
<br>
بیت (۲۱۶۴)
<br>
munukı men aydım eşitti ilig
<br>
مونوقې من آیدېم ائشیتتی ایلیگ
<br>
bu yañlığ kerek begke erdem bilig
<br>
بو یاڭلېغ کیرک بگکه اردم بیلیگ
<br>
beyt 2165.
<br>
بیت (۲۱۶۵)
<br>
kayu erde bolsa bu erdem törü
<br>
قایو ارده بۏلسا بو اردم تؤرۆ
<br>
anı beg atap ilke tikgü örü
<br>
آنې بگ آتاپ ایلکه تیکگۆ اؤرۆ
<br>
beyt 2166.
<br>
بیت (۲۱۶۶)
<br>
tükel beg bolur bu bodunka başı
<br>
تۆکل بگ بۏلور بو بۏدونقا باشې
<br>
anıñdın bulur tegme edgü kişi
<br>
آنېڭدېن بولور تگمه ائدگۆ کیشی
<br>
beyt 2167.
<br>
بیت (۲۱۶۷)
<br>
negü tér eşitgil biliglig tetig
<br>
نه‌گۆ تیر ائشیتگیل بیلیگلیگ تتیگ
<br>
biliglig tetig bilgi ilke itig
<br>
بیلیگلیگ تتیگ بیلگی ایلکه ایتیگ
<br>
beyt 2168.
<br>
بیت (۲۱۶۸)
<br>
biliglig kerek beg ukuşluğ köni
<br>
بیلیگلیگ کیرک بگ اوقوشلوغ کؤنی
<br>
yüreklig hem öglüg bedüse üni
<br>
یۆرکلیگ هم اؤگلۆگ بدۆسه اۆنی
<br>
beyt 2169.
<br>
بیت (۲۱۶۹)
<br>
akı hem tüzün hem uwutluğ silig
<br>
آقې هم تۆزۆن هم اوووتلوغ سیلیگ
<br>
bağırsak bolup ked küdezse ilig
<br>
باغېرساق بۏلوپ کد کۆدزسه ایلیگ
<br>
beyt 2170.
<br>
بیت (۲۱۷۰)
<br>
közi tok serimlig ne kodkı köñül
<br>
کؤزی تۏق سریملیگ نه قۏدقې کؤڭۆل
<br>
suyurkap keçürgen ne kılkı amul
<br>
سویورقاپ کئچۆرگن نه قېلقې آمول
<br>
beyt 2171.
<br>
بیت (۲۱۷۱)
<br>
kamuğ erdemi bolsa erde örü
<br>
قاموغ اردمی بۏلسا ارده اؤرۆ
<br>
bodunka bérür bolsa edgü törü
<br>
بۏدونقا بیرۆر بۏلسا ائدگۆ تؤرۆ
<br>
beyt 2172.
<br>
بیت (۲۱۷۲)
<br>
kayu ilke bolsa bu yañlığ begi
<br>
قایو ایلکه بۏلسا بو یاڭلېغ بگی
<br>
kutuldı ol él bodnı kitti igi
<br>
قوتولدې اۏل ایل بۏدنې کیتتی ایگی
<br>
beyt 2173.
<br>
بیت (۲۱۷۳)
<br>
tuğar kut küni ilke inçlik bolur
<br>
توغار قوت کۆنی ایلکه اینچلیک بۏلور
<br>
dirîğa bu yañlığ kişiler ölür
<br>
دریغا بو یاڭلېغ کیشیلر اؤلۆر
<br>
beyt 2174.
<br>
بیت (۲۱۷۴)
<br>
bu erdi ay ilig meniñ bilmişim
<br>
بو ایردی آی ایلیگ منیڭ بیلمیشیم
<br>
munukı ötündüm saña ukmışım
<br>
مونوقې اؤتۆندۆم ساڭا اوقمېشېم
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2175.
<br>
بیت (۲۱۷۵)
<br>
ilig aydı uktum köni sözlediñ
<br>
ایلیگ آیدې اوقتوم کؤنی سؤزله‌دیڭ
<br>
kereki bu erdi bilig yazmadıñ
<br>
کیرکی بو ایردی بیلیگ یازمادېڭ
<br>
beyt 2176.
<br>
بیت (۲۱۷۶)
<br>
takı bir ayıtğu sözüm bar saña
<br>
تاقې بیر آیېتغو سؤزۆم بار ساڭا
<br>
anı ma açukluğ ayu bér maña
<br>
آنې ما آچوقلوغ آیو بیر ماڭا
<br>
beyt 2177.
<br>
بیت (۲۱۷۷)
<br>
bu yañlığ begi bolsa erdem tolu
<br>
بو یاڭلېغ بگی بۏلسا اردم تۏلو
<br>
vezîri negü teg kerek ay talu
<br>
وزیری نه‌گۆ تگ کیرک آی تالو
<br>
beyt 2178.
<br>
بیت (۲۱۷۸)
<br>
kalın kaznak ursa bu altun kümüş
<br>
قالېن قازناق اورسا بو آلتون کۆمۆش
<br>
itilse éli artsa ol kend uluş
<br>
ایتیلسه ایلی آرتسا اۏل کند اولوش
<br>
beyt 2179.
<br>
بیت (۲۱۷۹)
<br>
ilin itse bassa tüz öñdi urup
<br>
ایلین ایتسه باسسا تۆز اؤڭدی اوروپ
<br>
isinse er at köñli edgü bulup
<br>
ایسینسه ار آت کؤڭلی ائدگۆ بولوپ
<br>
beyt 2180.
<br>
بیت (۲۱۸۰)
<br>
bodun inçke tegse ilig tegmese
<br>
بۏدون اینچکه تگسه ایلیگ تگمه‌سه
<br>
begi atı edgün yadılsa basa
<br>
بگی آتې ائدگۆن یادېلسا باسا
<br>
29
<br>
۲۹
<br>
ögdülmiş beglerke vezîr bolğu ne teg er kerekin ayur
<br>
اؤگدۆلمیش بگلرکه وزیر بۏلغو نه تگ ار کیرکین آیور
<br>
beyt 2181.
<br>
بیت (۲۱۸۱)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
vezîr boldı beglerke sunğu elig
<br>
وزیر بۏلدې بگلرکه سونغو ائلیگ
<br>
beyt 2182.
<br>
بیت (۲۱۸۲)
<br>
séziksiz kerek boldı begke vezîr
<br>
سیزیکسیز کیرک بۏلدې بگکه وزیر
<br>
vezîr edgü bolsa beg inçin udır
<br>
وزیر ائدگۆ بۏلسا بگ اینچین اودېر
<br>
beyt 2183.
<br>
بیت (۲۱۸۳)
<br>
vezîr ol yüdügli bu begler yükin
<br>
وزیر اۏل یۆدۆگلی بو بگلر یۆکین
<br>
vezîr ol bekütügli beglik kökin
<br>
وزیر اۏل بکۆتۆگلی بگلیک کؤکین
<br>
beyt 2184.
<br>
بیت (۲۱۸۴)
<br>
idi artuk üdrüm talu er kerek
<br>
ایدی آرتوق اۆدرۆم تالو ار کیرک
<br>
ögi köñli yetse urunsa yürek
<br>
اؤگی کؤڭلی یئتسه اورونسا یۆرک
<br>
beyt 2185.
<br>
بیت (۲۱۸۵)
<br>
ukuşı üküş bolsa bilgi teñiz
<br>
اوقوشې اۆکۆش بۏلسا بیلگی تڭیز
<br>
kamuğ iş bütürse kızartsa meñiz
<br>
قاموغ ایش بۆتۆرسه قېزارتسا مڭیز
<br>
beyt 2186.
<br>
بیت (۲۱۸۶)
<br>
uruğluğ kerek hem sakınuk köni
<br>
اوروغلوغ کیرک هم ساقېنوق کؤنی
<br>
könilik öze keçse ötrü küni
<br>
کؤنیلیک اؤزه کئچسه اؤترۆ کۆنی
<br>
beyt 2187.
<br>
بیت (۲۱۸۷)
<br>
uluğ iş bu işke er üdrüm kerek
<br>
اولوغ ایش بو ایشکه ار اۆدرۆم کیرک
<br>
bütünlük bile kılkı ködrüm kerek
<br>
بۆتۆنلۆک بیله قېلقې کؤدرۆم کیرک
<br>
beyt 2188.
<br>
بیت (۲۱۸۸)
<br>
ukuşluğ kerek hem biliglig kerek
<br>
اوقوشلوغ کیرک هم بیلیگلیگ کیرک
<br>
tetiglik kerek hem siliglik kerek
<br>
تتیگلیک کیرک هم سیلیگلیک کیرک
<br>
beyt 2189.
<br>
بیت (۲۱۸۹)
<br>
ukuşluğ kişi urğı edgü uruğ
<br>
اوقوشلوغ کیشی اورغې ائدگۆ اوروغ
<br>
kopar kayda bolsa bu kalmaz kuruğ
<br>
قۏپار قایدا بۏلسا بو قالماز قوروغ
<br>
beyt 2190.
<br>
بیت (۲۱۹۰)
<br>
sakınuk kerek dîn idisi arığ
<br>
ساقېنوق کیرک دین ایدیسی آرېغ
<br>
imîn bolsa él bodnı andın arığ
<br>
امین بۏلسا ایل بۏدنې آندېن آرېغ
<br>
beyt 2191.
<br>
بیت (۲۱۹۱)
<br>
sakınuk kişi ol kişi üdrümi
<br>
ساقېنوق کیشی اۏل کیشی اۆدرۆمی
<br>
muñadmışka barça bu ol ot emi
<br>
موڭادمېشقا بارچا بو اۏل اۏت ائمی
<br>
beyt 2192.
<br>
بیت (۲۱۹۲)
<br>
sakınuk kişi işte saklık kılur
<br>
ساقېنوق کیشی ایشته ساقلېق قېلور
<br>
yarağsızka yakmaz iş uğrın bilür
<br>
یاراغسېزقا یاقماز ایش اوغرېن بیلۆر
<br>
beyt 2193.
<br>
بیت (۲۱۹۳)
<br>
beginde basa ilke elgi uzun
<br>
بگینده باسا ایلکه ائلگی اوزون
<br>
vezîr ol iligke kılınçın sözün
<br>
وزیر اۏل ایلیگکه قېلېنچېن سؤزۆن
<br>
beyt 2194.
<br>
بیت (۲۱۹۴)
<br>
uruğsuz kişiler arığsız bolur
<br>
اوروغسوز کیشیلر آرېغسېز بۏلور
<br>
arığsız vezîrka yarağsız bolur
<br>
آرېغسېز وزیرقا یاراغسېز بۏلور
<br>
beyt 2195.
<br>
بیت (۲۱۹۵)
<br>
vefâlığ bolur bu uruğluğ kişi
<br>
وفالېغ بۏلور بو اوروغلوغ کیشی
<br>
cefâçı bolur ol arığsız işi
<br>
جفاچې بۏلور اۏل آرېغسېز ایشی
<br>
beyt 2196.
<br>
بیت (۲۱۹۶)
<br>
negü tér eşitgil törülüg kişi
<br>
نه‌گۆ تیر ائشیتگیل تؤرۆلۆگ کیشی
<br>
törülüg kişi boldı él tör başı
<br>
تؤرۆلۆگ کیشی بۏلدې ایل تؤر باشې
<br>
beyt 2197.
<br>
بیت (۲۱۹۷)
<br>
uruğluğ kişiler kılınçı silig
<br>
اوروغلوغ کیشیلر قېلېنچې سیلیگ
<br>
vefâ birle halkka yadığlı elig
<br>
وفا بیرله خلققا یادېغلې ائلیگ
<br>
beyt 2198.
<br>
بیت (۲۱۹۸)
<br>
arığsız kılınçı vefâsız cefâ
<br>
آرېغسېز قېلېنچې وفاسېز جفا
<br>
neçe me yitürse şeker hem yilig
<br>
نئچه مه ییتۆرسه شَکَر هم ییلیگ
<br>
beyt 2199.
<br>
بیت (۲۱۹۹)
<br>
uwutluğ kerek hem közi tok bütün
<br>
اوووتلوغ کیرک هم کؤزی تۏق بۆتۆن
<br>
uwutsuz kişi ol kişide otun
<br>
اوووتسوز کیشی اۏل کیشیده اۏتون
<br>
beyt 2200.
<br>
بیت (۲۲۰۰)
<br>
közi tok kerek neñke suklanmasa
<br>
کؤزی تۏق کیرک نڭکه سوقلانماسا
<br>
közi aç todumaz bu dünyâ yése
<br>
کؤزی آچ تۏدوماز بو دۆنیا ییسه
<br>
beyt 2201.
<br>
بیت (۲۲۰۱)
<br>
kişide talusı uwutluğ kişi
<br>
کیشیده تالوسې اوووتلوغ کیشی
<br>
uwutluğ kişi ol kişide başı
<br>
اوووتلوغ کیشی اۏل کیشیده باشې
<br>
beyt 2202.
<br>
بیت (۲۲۰۲)
<br>
uwut kimde bolsa kamuğ işni ur
<br>
اوووت کیمده بۏلسا قاموغ ایشنی اور
<br>
uwut birle yalñuk otun kapğı tur
<br>
اوووت بیرله یالڭوق اۏتون قاپغې تور
<br>
beyt 2203.
<br>
بیت (۲۲۰۳)
<br>
uwutsuz kişi ol kişide éli
<br>
اوووتسوز کیشی اۏل کیشیده ایلی
<br>
köni sözlemez söz uwutsuz tili
<br>
کؤنی سؤزله‌مز سؤز اوووتسوز تیلی
<br>
beyt 2204.
<br>
بیت (۲۲۰۴)
<br>
negü tér eşitgil uwutluğ tüzün
<br>
نه‌گۆ تیر ائشیتگیل اوووتلوغ تۆزۆن
<br>
saña ötler emdi bağırsak özün
<br>
ساڭا اؤتلر ایمدی باغېرساق اؤزۆن
<br>
beyt 2205.
<br>
بیت (۲۲۰۵)
<br>
uwutsuz kişide yırak tur yırak
<br>
اوووتسوز کیشیده یېراق تور یېراق
<br>
uwutsuz bolur üsteñli karak
<br>
اوووتسوز بۏلور اۆستڭلی قاراق
<br>
beyt 2206.
<br>
بیت (۲۲۰۶)
<br>
uwutsuz yüzi körse etsiz süñük
<br>
اوووتسوز یۆزی کؤرسه اتسیز سۆڭۆک
<br>
uwutsuz özi körse bütmez irük
<br>
اوووتسوز اؤزی کؤرسه بۆتمز ایرۆک
<br>
beyt 2207.
<br>
بیت (۲۲۰۷)
<br>
uwut birle yalñuk yüzi suwlanur
<br>
اوووت بیرله یالڭوق یۆزی سوولانور
<br>
uwut bolsa ötrü közi suwlanur
<br>
اوووت بۏلسا اؤترۆ کؤزی سوولانور
<br>
beyt 2208.
<br>
بیت (۲۲۰۸)
<br>
yüzi körki körklüg kerek hem yülüg
<br>
یۆزی کؤرکی کؤرکلۆگ کیرک هم یۆلۆگ
<br>
kılınçı köni tegse halkka ülüg
<br>
قېلېنچې کؤنی تگسه خلققا اۆلۆگ
<br>
beyt 2209.
<br>
بیت (۲۲۰۹)
<br>
kılınçı köni bolsa kılkı oñay
<br>
قېلېنچې کؤنی بۏلسا قېلقې اۏڭای
<br>
munıñdın tegir halkka edgü yıl ay
<br>
مونېڭدېن تگیر خلققا ائدگۆ یېل آی
<br>
beyt 2210.
<br>
بیت (۲۲۱۰)
<br>
köni bolmasa işte işçi başı
<br>
کؤنی بۏلماسا ایشته ایشچی باشې
<br>
kamuğ egri boldı bu begler işi
<br>
قاموغ اگری بۏلدې بو بگلر ایشی
<br>
beyt 2211.
<br>
بیت (۲۲۱۱)
<br>
könilik bütünlük kerek işçike
<br>
کؤنیلیک بۆتۆنلۆک کیرک ایشچیکه
<br>
anın bütse begler işin bérgüke
<br>
آنېن بۆتسه بگلر ایشین بیرگۆکه
<br>
beyt 2212.
<br>
بیت (۲۲۱۲)
<br>
bu körklüg kişi kılkı körklüg bolur
<br>
بو کؤرکلۆگ کیشی قېلقې کؤرکلۆگ بۏلور
<br>
kılınç bolsa körklüg él asğı tolur
<br>
قېلېنچ بۏلسا کؤرکلۆگ ایل آسغې تۏلور
<br>
beyt 2213.
<br>
بیت (۲۲۱۳)
<br>
kimiñ bolsa körklüg yüzi taş özi
<br>
کیمیڭ بۏلسا کؤرکلۆگ یۆزی تاش اؤزی
<br>
taşı teg yéme körklüg ol iç yüzi
<br>
تاشې تگ ییمه کؤرکلۆگ اۏل ایچ یۆزی
<br>
beyt 2214.
<br>
بیت (۲۲۱۴)
<br>
negü tér eşitgil sınamış kişi
<br>
نه‌گۆ تیر ائشیتگیل سېنامېش کیشی
<br>
sınap edgü isizni bilmiş kişi
<br>
سېناپ ائدگۆ ایسیزنی بیلمیش کیشی
<br>
beyt 2215.
<br>
بیت (۲۲۱۵)
<br>
kişi körkiñe iç kılıkı iş ol
<br>
کیشی کؤرکیڭه ایچ قېلېقې ایش اۏل
<br>
yüzi körki birle kılınçı tuş ol
<br>
یۆزی کؤرکی بیرله قېلېنچې توش اۏل
<br>
beyt 2216.
<br>
بیت (۲۲۱۶)
<br>
taşı körse tap tut içiñe tanuk
<br>
تاشې کؤرسه تاپ توت ایچیڭه تانوق
<br>
taşı teg içi ol içi teg taş ol
<br>
تاشې تگ ایچی اۏل ایچی تگ تاش اۏل
<br>
beyt 2217.
<br>
بیت (۲۲۱۷)
<br>
yülüg bolsa kaşığ bolur ol vezîr
<br>
یۆلۆگ بۏلسا قاشېغ بۏلور اۏل وزیر
<br>
vezîr bolsa kaşığ işi ked yorır
<br>
وزیر بۏلسا قاشېغ ایشی کد یۏرېر
<br>
beyt 2218.
<br>
بیت (۲۲۱۸)
<br>
sakışçı kerek bolsa bilge tetig
<br>
ساقېشچې کیرک بۏلسا بیلگه تتیگ
<br>
bilig birle bilse bu törlüg bitig
<br>
بیلیگ بیرله بیلسه بو تؤرلۆگ بیتیگ
<br>
beyt 2219.
<br>
بیت (۲۲۱۹)
<br>
vezîr işi barça sakışlar bolur
<br>
وزیر ایشی بارچا ساقېشلار بۏلور
<br>
sakış bilmese işçi işi kalur
<br>
ساقېش بیلمه‌سه ایشچی ایشی قالور
<br>
beyt 2220.
<br>
بیت (۲۲۲۰)
<br>
sakış birle saklar kişi iş küdüg
<br>
ساقېش بیرله ساقلار کیشی ایش کۆدۆگ
<br>
sakışın seçer er yıl ay kün üdüg
<br>
ساقېشېن سئچر ار یېل آی کۆن اۆدۆگ
<br>
beyt 2221.
<br>
بیت (۲۲۲۱)
<br>
sakış saklıkın boldı atı sakış
<br>
ساقېش ساقلېقېن بۏلدې آتې ساقېش
<br>
körü barsa sakış idi ök sak iş
<br>
کؤرۆ بارسا ساقېش ایدی اؤک ساق ایش
<br>
beyt 2222.
<br>
بیت (۲۲۲۲)
<br>
tetig bolmasa iş oñarmaz kişi
<br>
تتیگ بۏلماسا ایش اۏڭارماز کیشی
<br>
tetiglik bile kıldı yalñuk işi
<br>
تتیگلیک بیله قېلدې یالڭوق ایشی
<br>
beyt 2223.
<br>
بیت (۲۲۲۳)
<br>
bitig birle yalñuk bitir bilmişin
<br>
بیتیگ بیرله یالڭوق بیتیر بیلمیشین
<br>
bitise bilür er negü kılmışın
<br>
بیتیسه بیلۆر ار نه‌گۆ قېلمېشېن
<br>
beyt 2224.
<br>
بیت (۲۲۲۴)
<br>
tetiglik nişânı-turur bu bitig
<br>
تتیگلیک نیشانې تورور بو بیتیگ
<br>
bitig bilgüçi er bolur ked tetig
<br>
بیتیگ بیلگۆچی ار بۏلور کد تتیگ
<br>
beyt 2225.
<br>
بیت (۲۲۲۵)
<br>
bitig bilmez erse apa oğlanı
<br>
بیتیگ بیلمز ایرسه آپا اۏغلانې
<br>
negü bilgey erdi yıl ay kün sanı
<br>
نه‌گۆ بیلگَی ایردی یېل آی کۆن سانې
<br>
beyt 2226.
<br>
بیت (۲۲۲۶)
<br>
bitip kodmasa erdi bilge bitig
<br>
بیتیپ قۏدماسا ایردی بیلگه بیتیگ
<br>
sakışka negü erdi al yañ itig
<br>
ساقېشقا نه‌گۆ ایردی آل یاڭ ایتیگ
<br>
beyt 2227.
<br>
بیت (۲۲۲۷)
<br>
törütmezde aşnu bayat bu ‘âlem
<br>
تؤرۆتمزده آشنو بایات بو عالَم
<br>
törütti yorıttı bu levh-u kalem
<br>
تؤرۆتتی یۏرېتتې بو لوح و قلم
<br>
beyt 2228.
<br>
بیت (۲۲۲۸)
<br>
ferişteˆ bitir kul negü kılmışın
<br>
فرشته بیتیر قول نه‌گۆ قېلمېشېن
<br>
idi ötrü aydur yarın ol işin
<br>
ایدی اؤترۆ آیدور یارېن اۏل ایشین
<br>
beyt 2229.
<br>
بیت (۲۲۲۹)
<br>
kerek köñli kodkı ma yumşak tili
<br>
کیرک کؤڭلی قۏدقې ما یومشاق تیلی
<br>
bu ol kör kişike sewitür yolı
<br>
بو اۏل کؤر کیشیکه سئویتۆر یۏلې
<br>
beyt 2230.
<br>
بیت (۲۲۳۰)
<br>
köñül kodkı bolsa sewitür kişig
<br>
کؤڭۆل قۏدقې بۏلسا سئویتۆر کیشیگ
<br>
sewitmiş kişiler awıtur işig
<br>
سئویتمیش کیشیلر آوېتور ایشیگ
<br>
beyt 2231.
<br>
بیت (۲۲۳۱)
<br>
negü tér eşitgil kör alçak amul
<br>
نه‌گۆ تیر ائشیتگیل کؤر آلچاق آمول
<br>
ne edgü bolur erke kodkı köñül
<br>
نه ائدگۆ بۏلور ارکه قۏدقې کؤڭۆل
<br>
beyt 2232.
<br>
بیت (۲۲۳۲)
<br>
bodunda sewüg boldı kodkı kişi
<br>
بۏدوندا سئوۆگ بۏلدې قۏدقې کیشی
<br>
sewügsüz bolur köñli katkı kişi
<br>
سئوۆگسۆز بۏلور کؤڭلی قاتقې کیشی
<br>
beyt 2233.
<br>
بیت (۲۲۳۳)
<br>
uluğluk uzun yér kişi kodkısı
<br>
اولوغلوق اوزون ییر کیشی قۏدقېسې
<br>
bedüklükke tegmez bodun katkısı
<br>
بدۆکلۆککه تگمز بۏدون قاتقېسې
<br>
beyt 2234.
<br>
بیت (۲۲۳۴)
<br>
vezîrlıkka artuk bütün er kerek
<br>
وزیرلیککه آرتوق بۆتۆن ار کیرک
<br>
okığlı bitigli ked öglüg kerek
<br>
اۏقېغلې بیتیگلی کد اؤگلۆگ کیرک
<br>
beyt 2235.
<br>
بیت (۲۲۳۵)
<br>
tili köñli bir hem kılınçı köni
<br>
تیلی کؤڭلی بیر هم قېلېنچې کؤنی
<br>
uwutluğ bağırsak bodunda çını
<br>
اوووتلوغ باغېرساق بۏدوندا چېنې
<br>
beyt 2236.
<br>
بیت (۲۲۳۶)
<br>
közi tok oduğ sak biligli işig
<br>
کؤزی تۏق اۏدوغ ساق بیلیگلی ایشیگ
<br>
adırğan yarağlığ yarağsız kişig
<br>
آدېرغان یاراغلېغ یاراغسېز کیشیگ
<br>
beyt 2237.
<br>
بیت (۲۲۳۷)
<br>
tapuğsak ne özkey yine eymenük
<br>
تاپوغساق نه اؤزکَی یینه ائیمنۆک
<br>
emânet bile bolsa köñli süzük
<br>
امانت بیله بۏلسا کؤڭلی سۆزۆک
<br>
beyt 2238.
<br>
بیت (۲۲۳۸)
<br>
tükel kimde bolsa bu erdem bilig
<br>
تۆکل کیمده بۏلسا بو اردم بیلیگ
<br>
vezîrlık añar bérse bolğay ilig
<br>
وزیرلېق آڭار بیرسه بۏلغای ایلیگ
<br>
beyt 2239.
<br>
بیت (۲۲۳۹)
<br>
bu yañlığ kişi bolsa begke vezîr
<br>
بو یاڭلېغ کیشی بۏلسا بگکه وزیر
<br>
begi birle bodnı tüz inçke tegir
<br>
بگی بیرله بۏدنې تۆز اینچکه تگیر
<br>
beyt 2240.
<br>
بیت (۲۲۴۰)
<br>
tilekçe tükel bolğa ilig işi
<br>
تیلکچه تۆکل بۏلغا ایلیگ ایشی
<br>
itilgey éli hem bayuğay kişi
<br>
ایتیلگَی ایلی هم بایوغای کیشی
<br>
beyt 2241.
<br>
بیت (۲۲۴۱)
<br>
vezîr bolsa ilke yarağsız yawuz
<br>
وزیر بۏلسا ایلکه یاراغسېز یاووز
<br>
ol él bodnı buzlur çığay bayı tüz
<br>
اۏل ایل بۏدنې بوزلور چېغای بایې تۆز
<br>
beyt 2242.
<br>
بیت (۲۲۴۲)
<br>
vezîr edgü bolsa bodunka asığ
<br>
وزیر ائدگۆ بۏلسا بۏدونقا آسېغ
<br>
bodun asğı birle iligke tatığ
<br>
بۏدون آسغې بیرله ایلیگکه تاتېغ
<br>
beyt 2243.
<br>
بیت (۲۲۴۳)
<br>
negü tér eşitgil ay bilgi ögüz
<br>
نه‌گۆ تیر ائشیتگیل آی بیلگی اؤگۆز
<br>
bilig birle köñli yarunmış kögüz
<br>
بیلیگ بیرله کؤڭلی یارونمېش کؤگۆز
<br>
beyt 2244.
<br>
بیت (۲۲۴۴)
<br>
begi edgü bolsa ne köñli tili
<br>
بگی ائدگۆ بۏلسا نه کؤڭلی تیلی
<br>
tutar işçileri könilik yolı
<br>
توتار ایشچیلری کؤنیلیک یۏلې
<br>
beyt 2245.
<br>
بیت (۲۲۴۵)
<br>
kalı bolsa begler bu küçkey isiz
<br>
قالې بۏلسا بگلر بو کۆچکَی ایسیز
<br>
anıñ işçileri buzar edgü iz
<br>
آنېڭ ایشچیلری بوزار ائدگۆ ایز
<br>
beyt 2246.
<br>
بیت (۲۲۴۶)
<br>
begi edgü bolsa anığ işçisi
<br>
بگی ائدگۆ بۏلسا آنېغ ایشچیسی
<br>
bolur kılkı edgü tegürmez yası
<br>
بۏلور قېلقې ائدگۆ تیگۆرمز یاسې
<br>
beyt 2247.
<br>
بیت (۲۲۴۷)
<br>
isiz bolmağınça bu begler bakın
<br>
ایسیز بۏلماغېنچا بو بگلر باقېن
<br>
isizig yakurmaz öziñe yakın
<br>
ایسیزیگ یاقورماز اؤزیڭه یاقېن
<br>
beyt 2248.
<br>
بیت (۲۲۴۸)
<br>
isiz kayda bolsa isizler bile
<br>
ایسیز قایدا بۏلسا ایسیزلر بیله
<br>
ay edgü yorı sen iş edgü tile
<br>
آی ائدگۆ یۏرې سن ایش ائدگۆ تیله
<br>
beyt 2249.
<br>
بیت (۲۲۴۹)
<br>
isiz edgü birle yaraşmaz bolur
<br>
ایسیز ائدگۆ بیرله یاراشماز بۏلور
<br>
köni egri birle küreşmez bolur
<br>
کؤنی اگری بیرله کۆرشمز بۏلور
<br>
beyt 2250.
<br>
بیت (۲۲۵۰)
<br>
kara tün yaruk künke yakmaz yağuk
<br>
قارا تۆن یاروق کۆنکه یاقماز یاغوق
<br>
yaşıl suw kızıl otka bolmaz konuk
<br>
یاشېل سوو قېزېل اۏتقا بۏلماز قۏنوق
<br>
beyt 2251.
<br>
بیت (۲۲۵۱)
<br>
bilişmez kişig sen bileyin tése
<br>
بیلیشمز کیشیگ سن بیله‌یین تیسه
<br>
bilişin ayıtğıl ukulğay basa
<br>
بیلیشین آیېتغېل اوقولغای باسا
<br>
beyt 2252.
<br>
بیت (۲۲۵۲)
<br>
kamuğ neñ katıldı öz ügri bile
<br>
قاموغ نڭ قاتېلدې اؤز اۆگری بیله
<br>
köni tur katılma sen egri bile
<br>
کؤنی تور قاتېلما سن اگری بیله
<br>
beyt 2253.
<br>
بیت (۲۲۵۳)
<br>
bu sözke tanukı bu beyt ol okı
<br>
بو سؤزکه تانوقې بو بیت اۏل اۏقې
<br>
bu beytig okı sen köñülke tokı
<br>
بو بیتیگ اۏقې سن کؤڭۆلکه تۏقې
<br>
beyt 2254.
<br>
بیت (۲۲۵۴)
<br>
yorığlı uçuğlı kamuğ neñni kör
<br>
یۏرېغلې اوچوغلې قاموغ نڭنی کؤر
<br>
tutar özke iş tuş özi teñni kör
<br>
توتار اؤزکه ایش توش اؤزی تڭنی کؤر
<br>
beyt 2255.
<br>
بیت (۲۲۵۵)
<br>
isiz edgü birle katılmaz kaçar
<br>
ایسیز ائدگۆ بیرله قاتېلماز قاچار
<br>
kamuğ neñke yañzağ bu bir yañnı kör
<br>
قاموغ نڭکه یاڭزاغ بو بیر یاڭنې کؤر
<br>
beyt 2256.
<br>
بیت (۲۲۵۶)
<br>
vezîr begke tutçı kéñeşçi bolur
<br>
وزیر بگکه توتچې کیڭشچی بۏلور
<br>
kéñeşçi kişiler teñeşçi bolur
<br>
کیڭشچی کیشیلر تڭشچی بۏلور
<br>
beyt 2257.
<br>
بیت (۲۲۵۷)
<br>
isizke katılma kara edgüsi
<br>
ایسیزکه قاتېلما قارا ائدگۆسی
<br>
isiz boldı kılkı ağır yüdgüsi
<br>
ایسیز بۏلدې قېلقې آغېر یۆدگۆسی
<br>
beyt 2258.
<br>
بیت (۲۲۵۸)
<br>
bu begler yakın tutsa edgü kişi
<br>
بو بگلر یاقېن توتسا ائدگۆ کیشی
<br>
atı edgü kaldı hem él kün işi
<br>
آتې ائدگۆ قالدې هم ایل کۆن ایشی
<br>
beyt 2259.
<br>
بیت (۲۲۵۹)
<br>
yana beg yakın tutsa isiz kişi
<br>
یانا بگ یاقېن توتسا ایسیز کیشی
<br>
isiz kıldı atın hem él kün işi
<br>
ایسیز قېلدې آتېن هم ایل کۆن ایشی
<br>
beyt 2260.
<br>
بیت (۲۲۶۰)
<br>
bu yañlığ bulunsa ay(!) ilig vezîr
<br>
بو یاڭلېغ بولونسا آی(!) ایلیگ وزیر
<br>
begin inçke tegrür karası udır
<br>
بگین اینچکه تگرۆر قاراسې اودېر
<br>
beyt 2261.
<br>
بیت (۲۲۶۱)
<br>
bolur beg tileki anıñdın tükel
<br>
بۏلور بگ تیلکی آنېڭدېن تۆکل
<br>
işi barça itlür kayu erse hâl
<br>
ایشی بارچا ایتلۆر قایو ایرسه حال
<br>
beyt 2262.
<br>
بیت (۲۲۶۲)
<br>
bayur ötrü bodnı hem itlür éli
<br>
بایور اؤترۆ بۏدنې هم ایتلۆر ایلی
<br>
hazîneˆ köpedür kutadur yılı
<br>
خزینه کؤپه‌دۆر قوتادور یېلې
<br>
beyt 2263.
<br>
بیت (۲۲۶۳)
<br>
bolur atı meñü karımaz bolup
<br>
بۏلور آتې مڭۆ قارېماز بۏلوپ
<br>
bolur ornı edgü karısa ulup
<br>
بۏلور اۏرنې ائدگۆ قارېسا اولوپ
<br>
beyt 2264.
<br>
بیت (۲۲۶۴)
<br>
yédi bu ajunuğ yégey ol ajun
<br>
ییدی بو آژونوغ ییگَی اۏل آژون
<br>
tirilgey kutun tutçı meñü uzun
<br>
تیریلگَی قوتون توتچې مڭۆ اوزون
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2265.
<br>
بیت (۲۲۶۵)
<br>
ilig aydı uktum bu sözler ögün
<br>
ایلیگ آیدې اوقتوم بو سؤزلر اؤگۆن
<br>
idi edgü sözler yorıdı bu kün
<br>
ایدی ائدگۆ سؤزلر یۏرېدې بو کۆن
<br>
beyt 2266.
<br>
بیت (۲۲۶۶)
<br>
maña ayğıl emdi sü başlar kişi
<br>
ماڭا آیغېل ایمدی سۆ باشلار کیشی
<br>
negü teg kerek kılsa begler işi
<br>
نه‌گۆ تگ کیرک قېلسا بگلر ایشی
<br>
beyt 2267.
<br>
بیت (۲۲۶۷)
<br>
süsin başlasa hem işin işlese
<br>
سۆسین باشلاسا هم ایشین ایشله‌سه
<br>
işin başka éltse hatâ tüşmese
<br>
ایشین باشقا ایلتسه خطا تۆشمه‌سه
<br>
beyt 2268.
<br>
بیت (۲۲۶۸)
<br>
ayu bér maña sen kayusı yarar
<br>
آیو بیر ماڭا سن قایوسې یارار
<br>
çerigin sögüp ol yağısın tarar
<br>
چئریگین سؤگۆپ اۏل یاغېسېن تارار
<br>
30
<br>
۳۰
<br>
ögdülmiş iligke sü başlar er negü teg kerekin ayur
<br>
اؤگدۆلمیش ایلیگکه سۆ باشلار ار نه‌گۆ تگ کیرکین آیور
<br>
beyt 2269.
<br>
بیت (۲۲۶۹)
<br>
yahut bérdi ögdülmiş aydı ilig
<br>
یاهوت بیردی اؤگدۆلمیش آیدې ایلیگ
<br>
yağıka tuçı bolsu üsteñ elig
<br>
یاغېقا توچې بۏلسو اۆستڭ ائلیگ
<br>
beyt 2270.
<br>
بیت (۲۲۷۰)
<br>
séziksiz kerek begke sü başçısı
<br>
سیزیکسیز کیرک بگکه سۆ باشچېسې
<br>
yaraşmaz yağıdın kötürse usı
<br>
یاراشماز یاغېدېن کؤتۆرسه اوسې
<br>
beyt 2271.
<br>
بیت (۲۲۷۱)
<br>
bu işke idi kurç katığ er kerek
<br>
بو ایشکه ایدی قورچ قاتېغ ار کیرک
<br>
başında keçürmiş tükel toñ yürek
<br>
باشېندا کئچۆرمیش تۆکل تۏڭ یۆرک
<br>
beyt 2272.
<br>
بیت (۲۲۷۲)
<br>
idi ök uluğ iş bu sü başlamak
<br>
ایدی اؤک اولوغ ایش بو سۆ باشلاماق
<br>
çerig tüzmeki hem yağını sımak
<br>
چئریگ تۆزمکی هم یاغېنې سېماق
<br>
beyt 2273.
<br>
بیت (۲۲۷۳)
<br>
talu er kerek sak bu işke oduğ
<br>
تالو ار کیرک ساق بو ایشکه اۏدوغ
<br>
añar tegmese bir osalın yoduğ
<br>
آڭار تگمه‌سه بیر اۏسالېن یۏدوغ
<br>
beyt 2274.
<br>
بیت (۲۲۷۴)
<br>
akı alp atım bolsa alçak köñül
<br>
آقې آلپ آتېم بۏلسا آلچاق کؤڭۆل
<br>
tuzı etmeki kéñ ne kılkı amul
<br>
توزې ائتمکی کیڭ نه قېلقې آمول
<br>
beyt 2275.
<br>
بیت (۲۲۷۵)
<br>
akı bolğu artuk sü başlar kişi
<br>
آقې بۏلغو آرتوق سۆ باشلار کیشی
<br>
tirilse añar ötrü üdrüm başı
<br>
تیریلسه آڭار اؤترۆ اۆدرۆم باشې
<br>
beyt 2276.
<br>
بیت (۲۲۷۶)
<br>
ülese er atka kamuğ bar mâlın
<br>
اۆله‌سه ار آتقا قاموغ بار مالېن
<br>
adaş koldaş ardaş tutunsa kalın
<br>
آداش قۏلداش آرداش توتونسا قالېن
<br>
beyt 2277.
<br>
بیت (۲۲۷۷)
<br>
öziñe bir at ton tolum kodsa tap
<br>
اؤزیڭه بیر آت تۏن تۏلوم قۏدسا تاپ
<br>
çawıksa ajunda atın yadsa tap
<br>
چاوېقسا آژوندا آتېن یادسا تاپ
<br>
beyt 2278.
<br>
بیت (۲۲۷۸)
<br>
oğul kız kişim tép neñin irkmese
<br>
اۏغول قېز کیشیم تیپ نڭین ایرکمه‌سه
<br>
ya yér suw bağım tép kümüş térmese
<br>
یا ییر سوو باغېم تیپ کۆمۆش تیرمه‌سه
<br>
beyt 2279.
<br>
بیت (۲۲۷۹)
<br>
kılıçın tilese kamuğ ârzûsın
<br>
قېلېچېن تیله‌سه قاموغ آرزوسېن
<br>
urup alsa bérse bedütse küsin
<br>
اوروپ آلسا بیرسه بدۆتسه کۆسین
<br>
beyt 2280.
<br>
بیت (۲۲۸۰)
<br>
yétürse içürse kedürse kedim
<br>
ییتۆرسه ایچۆرسه کئدۆرسه کدیم
<br>
at üstem kız oğlan bu bérse telim
<br>
آت اۆستم قېز اۏغلان بو بیرسه تلیم
<br>
beyt 2281.
<br>
بیت (۲۲۸۱)
<br>
añar tirlür ötrü kür ersig eren
<br>
آڭار تیرلۆر اؤترۆ کۆر ارسیگ ارن
<br>
sewüg cân yuluğlap yatur tağ kayan
<br>
سئوۆگ جان یولوغلاپ یاتور تاغ قایان
<br>
beyt 2282.
<br>
بیت (۲۲۸۲)
<br>
yüreklig kerek artuk öglüg kerek
<br>
یۆرکلیگ کیرک آرتوق اؤگلۆگ کیرک
<br>
kögüzlüg kerek hem köñüllüg kerek
<br>
کؤگۆزلۆگ کیرک هم کؤڭۆللۆگ کیرک
<br>
beyt 2283.
<br>
بیت (۲۲۸۳)
<br>
yağıda kereksiz yüreksiz kişi
<br>
یاغېدا کیرکسیز یۆرکسیز کیشی
<br>
yüreksiz kişi ol tişiler işi
<br>
یۆرکسیز کیشی اۏل تیشیلر ایشی
<br>
beyt 2284.
<br>
بیت (۲۲۸۴)
<br>
yüreksiz kişiler çerig artatur
<br>
یۆرکسیز کیشیلر چئریگ آرتاتور
<br>
çerig artasa er erig artatur
<br>
چئریگ آرتاسا ار اریگ آرتاتور
<br>
beyt 2285.
<br>
بیت (۲۲۸۵)
<br>
yağıda yüreklig seringü kerek
<br>
یاغېدا یۆرکلیگ سرینگۆ کیرک
<br>
yağı at kemişse tirengü kerek
<br>
یاغې آت کمیشسه تیرنگۆ کیرک
<br>
beyt 2286.
<br>
بیت (۲۲۸۶)
<br>
ayıklığ-turur bu ölüm belgülüg
<br>
آیېقلېغ تورور بو اؤلۆم بلگۆلۆگ
<br>
üdi kelmeginçe er ölmez külüg
<br>
اۆدی کلمه‌گینچه ار اؤلمز کۆلۆگ
<br>
beyt 2287.
<br>
بیت (۲۲۸۷)
<br>
negü tér eşitgil azığlığ kür er
<br>
نه‌گۆ تیر ائشیتگیل آزېغلېغ کۆر ار
<br>
ölümüg unıtsa yağısın urar
<br>
اؤلۆمۆگ اونېتسا یاغېسېن اورار
<br>
beyt 2288.
<br>
بیت (۲۲۸۸)
<br>
kişi üdsüz ölmez anadın tuğup
<br>
کیشی اۆدسۆز اؤلمز آنادېن توغوپ
<br>
nelük korkar özüñ yağını körüp
<br>
نه‌لۆک قۏرقار اؤزۆڭ یاغېنې کؤرۆپ
<br>
beyt 2289.
<br>
بیت (۲۲۸۹)
<br>
yağıka yaluç teg eren teg uruş
<br>
یاغېقا یالوچ تگ ارن تگ اوروش
<br>
ecelsiz ölüm bolmaz özke bolup
<br>
اجلسیز اؤلۆم بۏلماز اؤزکه بۏلوپ
<br>
beyt 2290.
<br>
بیت (۲۲۹۰)
<br>
uwutluğ kerek er uwutı üçün
<br>
اوووتلوغ کیرک ار اوووتې اۆچۆن
<br>
yağı birle karşur kadıtmaz öçün
<br>
یاغې بیرله قارشور قادېتماز اؤچۆن
<br>
beyt 2291.
<br>
بیت (۲۲۹۱)
<br>
uwut birle yalñuk yağısın saçar
<br>
اوووت بیرله یالڭوق یاغېسېن ساچار
<br>
yağıda eñ aşnu uwutsuz kaçar
<br>
یاغېدا اڭ آشنو اوووتسوز قاچار
<br>
beyt 2292.
<br>
بیت (۲۲۹۲)
<br>
uwutka bolup korklık alplık kılur
<br>
اوووتقا بۏلوپ قۏرقلېق آلپلېق قېلور
<br>
ögünçke bolup er özin öldürür
<br>
اؤگۆنچکه بۏلوپ ار اؤزین اؤلدۆرۆر
<br>
beyt 2293.
<br>
بیت (۲۲۹۳)
<br>
yüreklig tégüçi uwutluğ bolur
<br>
یۆرکلیگ تیگۆچی اوووتلوغ بۏلور
<br>
uwutluğ kişi ölse urşu ölür
<br>
اوووتلوغ کیشی اؤلسه اورشو اؤلۆر
<br>
beyt 2294.
<br>
بیت (۲۲۹۴)
<br>
kılınçı oñay bolsa kodkı köñül
<br>
قېلېنچې اۏڭای بۏلسا قۏدقې کؤڭۆل
<br>
bodunka sewitür özin bu yañ ol
<br>
بۏدونقا سئویتۆر اؤزین بو یاڭ اۏل
<br>
beyt 2295.
<br>
بیت (۲۲۹۵)
<br>
isitür kişi körlin alçak kiş
<br>
ایسیتۆر کیشی کؤرلین آلچاق کیش
<br>
yıratur erenig tili él buşı
<br>
یېراتور اَرَنیگ تیلی ایل بوشې
<br>
beyt 2296.
<br>
بیت (۲۲۹۶)
<br>
bedük tutsa köñlin bu sü başlar er
<br>
بدۆک توتسا کؤڭلین بو سۆ باشلار ار
<br>
séziksiz yağıdın bu er berge yér
<br>
سیزیکسیز یاغېدېن بو ار بئرگه ییر
<br>
beyt 2297.
<br>
بیت (۲۲۹۷)
<br>
bu köñli bedük er osallık kılur
<br>
بو کؤڭلی بدۆک ار اۏساللېق قېلور
<br>
osal er ya buzlur ya üdsüz ölür
<br>
اۏسال ار یا بوزلور یا اۆدسۆز اؤلۆر
<br>
beyt 2298.
<br>
بیت (۲۲۹۸)
<br>
kür ersig kerek bolsa kaşığ yülüg
<br>
کۆر ارسیگ کیرک بۏلسا قاشېغ یۆلۆگ
<br>
yadılsa atı bolsa çawluğ külüg
<br>
یادېلسا آتې بۏلسا چاولوغ کۆلۆگ
<br>
beyt 2299.
<br>
بیت (۲۲۹۹)
<br>
isizlerke kaşığ kerek korksalar
<br>
ایسیزلرکه قاشېغ کیرک قۏرقسالار
<br>
yawaşlarka edgü kerek sewseler
<br>
یاواشلارقا ائدگۆ کیرک سئوسه‌لر
<br>
beyt 2300.
<br>
بیت (۲۳۰۰)
<br>
siyâset yorıtğu kerek sü başı
<br>
سیاست یۏرېتغو کیرک سۆ باشې
<br>
siyâsetka aşlığ bolur sü işi
<br>
سیاستکه آشلېغ بۏلور سۆ ایشی
<br>
beyt 2301.
<br>
بیت (۲۳۰۱)
<br>
siyâset yorıtsa sü başlığ bolur
<br>
سیاست یۏرېتسا سۆ باشلېغ بۏلور
<br>
süsi başlığ erse er aşlığ bolur
<br>
سۆسی باشلېغ ایرسه ار آشلېغ بۏلور
<br>
beyt 2302.
<br>
بیت (۲۳۰۲)
<br>
kayu sü bolur bolsa başsız tuşañ
<br>
قایو سۆ بۏلور بۏلسا باشسېز توشاڭ
<br>
uş ol sü buzuldı ilig kéç yaşañ
<br>
اوش اۏل سۆ بوزولدې ایلیگ کیچ یاشاڭ
<br>
beyt 2303.
<br>
بیت (۲۳۰۳)
<br>
isizlerke hışmet siyâset kerek
<br>
ایسیزلرکه حشمت سیاست کیرک
<br>
yana edgüke tutçı hürmet kerek
<br>
یانا ائدگۆکه توتچې حرمت کیرک
<br>
beyt 2304.
<br>
بیت (۲۳۰۴)
<br>
tegür edgülerke tükel edgülük
<br>
تگۆر ائدگۆلرکه تۆکل ائدگۆلۆک
<br>
sewinçin tilegü yüdürmegü yük
<br>
سئوینچین تیله‌گۆ یۆدۆرمه‌گۆ یۆک
<br>
beyt 2305.
<br>
بیت (۲۳۰۵)
<br>
bu edgüg tiler barça yalñuk turup
<br>
بو ائدگۆگ تیلر بارچا یالڭوق توروپ
<br>
kişi kul bolur erke edgü bulup
<br>
کیشی قول بۏلور ارکه ائدگۆ بولوپ
<br>
beyt 2306.
<br>
بیت (۲۳۰۶)
<br>
negü tér eşitgil ay kılkı tüzün
<br>
نه‌گۆ تیر ائشیتگیل آی قېلقې تۆزۆن
<br>
bu beytig okığıl awınğıl özün
<br>
بو بیتیگ اۏقېغېل آوېنغېل اؤزۆن
<br>
beyt 2307.
<br>
بیت (۲۳۰۷)
<br>
boş âzâd kişi barça edgü kulı
<br>
بۏش آزاد کیشی بارچا ائدگۆ قولې
<br>
sen edgü kılu aç könilik yolı
<br>
سن ائدگۆ قېلو آچ کؤنیلیک یۏلې
<br>
beyt 2308.
<br>
بیت (۲۳۰۸)
<br>
kişilik kılurka kişi bol tuşı
<br>
کیشیلیک قېلورقا کیشی بۏل توشې
<br>
kişi mundağ urdı kişilik ulı
<br>
کیشی مونداغ اوردې کیشیلیک اولې
<br>
beyt 2309.
<br>
بیت (۲۳۰۹)
<br>
kerek sü başıña bu bir kaç kılık
<br>
کیرک سۆ باشېڭا بو بیر قاچ قېلېق
<br>
yağıka yüz ursa bu tüzse yorık
<br>
یاغېقا یۆز اورسا بو تۆزسه یۏرېق
<br>
beyt 2310.
<br>
بیت (۲۳۱۰)
<br>
yağıda kür arslan yüreki kerek
<br>
یاغېدا کۆر آرسلان یۆرَکی کیرک
<br>
karıştukta esri bileki kerek
<br>
قارېشتوقتا اسری بیله‌کی کیرک
<br>
beyt 2311.
<br>
بیت (۲۳۱۱)
<br>
toñuz teg titimlig böri teg küçi
<br>
تۏڭوز تگ تیتیملیگ بؤری تگ کۆچی
<br>
adığlayu azğın kotoz teg öçi
<br>
آدېغلایو آزغېن قۏتۏز تگ اؤچی
<br>
beyt 2312.
<br>
بیت (۲۳۱۲)
<br>
yana alçı bolsa kızıl tilkü teg
<br>
یانا آلچې بۏلسا قېزېل تیلکۆ تگ
<br>
titir buğrası teg kör öç sürse kek
<br>
تیتیر بوغراسې تگ کؤر اؤچ سۆرسه کک
<br>
beyt 2313.
<br>
بیت (۲۳۱۳)
<br>
sağızğanda sakrak kerek tutsa öz
<br>
ساغېزغاندا ساقراق کیرک توتسا اؤز
<br>
kaya kuzunı teg yırak tutsa köz
<br>
قایا قوزونې تگ یېراق توتسا کؤز
<br>
beyt 2314.
<br>
بیت (۲۳۱۴)
<br>
uluğ tutsa hamyet kür arslanlayu
<br>
اولوغ توتسا حمیّت کۆر آرسلانلایو
<br>
ügi teg usuz bolsa tünle sayu
<br>
اۆگی تگ اوسوز بۏلسا تۆنله سایو
<br>
beyt 2315.
<br>
بیت (۲۳۱۵)
<br>
bu yañlar bile er yağıçı bolur
<br>
بو یاڭلار بیله ار یاغېچې بۏلور
<br>
yağıçı bolur hem yarağçı bolur
<br>
یاغېچې بۏلور هم یاراغچې بۏلور
<br>
beyt 2316.
<br>
بیت (۲۳۱۶)
<br>
yağıçı yarağçı kişi ol tuçı
<br>
یاغېچې یاراغچې کیشی اۏل توچې
<br>
yağı sançğuçı hem yetürgen öçi
<br>
یاغې سانچغوچې هم یئتۆرگن اؤچی
<br>
beyt 2317.
<br>
بیت (۲۳۱۷)
<br>
tuzı etmeki hem aşı kéñ kerek
<br>
توزې ائتمکی هم آشې کیڭ کیرک
<br>
atı ton tolumı añar teñ kerek
<br>
آتې تۏن تۏلومې آڭار تڭ کیرک
<br>
beyt 2318.
<br>
بیت (۲۳۱۸)
<br>
aş içgü tuz etmek yadar er atı
<br>
آش ایچگۆ توز ائتمک یادار ار آتې
<br>
aş içgü-turur bu tiriglik otı
<br>
آش ایچگۆ تورور بو تیریگلیک اۏتې
<br>
beyt 2319.
<br>
بیت (۲۳۱۹)
<br>
negü tér eşitgil ıla atlığı
<br>
نه‌گۆ تیر ائشیتگیل اېلا آتلېغې
<br>
tuz etmek kéñüt ay kişi kutluğı
<br>
توز ائتمک کیڭۆت آی کیشی قوتلوغې
<br>
beyt 2320.
<br>
بیت (۲۳۲۰)
<br>
kü çaw at tilese tuz etmek yitür
<br>
کۆ چاو آت تیله‌سه توز ائتمک ییتۆر
<br>
tiriglik tilese anı ok yetür
<br>
تیریگلیک تیله‌سه آنې اۏق یئتۆر
<br>
beyt 2321.
<br>
بیت (۲۳۲۱)
<br>
kişilik kılığlı ınançlığ akı
<br>
کیشیلیک قېلېغلې اېنانچلېغ آقې
<br>
tuz etmek hakı tép öter er hakı
<br>
توز ائتمک حقی تیپ اؤتر ار حقی
<br>
beyt 2322.
<br>
بیت (۲۳۲۲)
<br>
uluğluk tilese aş içgü üle
<br>
اولوغلوق تیله‌سه آش ایچگۆ اۆله
<br>
uzun yaş tilese bulur aş bile
<br>
اوزون یاش تیله‌سه بولور آش بیله
<br>
beyt 2323.
<br>
بیت (۲۳۲۳)
<br>
kerek hayl başıña bu bir kaç kılık
<br>
کیرک خَیل باشېڭا بو بیر قاچ قېلېق
<br>
itilse işi ötrü tüzse yorık
<br>
ایتیلسه ایشی اؤترۆ تۆزسه یۏرېق
<br>
beyt 2324.
<br>
بیت (۲۳۲۴)
<br>
sözi çın kerek bolsa kavli bütün
<br>
سؤزی چېن کیرک بۏلسا قاولی بۆتۆن
<br>
uluğ bolsa yalğan ınanmaz bodun
<br>
اولوغ بۏلسا یالغان اېنانماز بۏدون
<br>
beyt 2325.
<br>
بیت (۲۳۲۵)
<br>
ikinçi akılık kerek bérse neñ
<br>
ایکینچی آقېلېق کیرک بیرسه نڭ
<br>
saranka yumıtmaz kişi alğu yañ
<br>
سارانقا یومېتماز کیشی آلغو یاڭ
<br>
beyt 2326.
<br>
بیت (۲۳۲۶)
<br>
üçünçi yüreklig kerek kögsi kür
<br>
اۆچۆنچی یۆرکلیگ کیرک کؤگسی کۆر
<br>
yüreksiz yağı körse iglep yatur
<br>
یۆرکسیز یاغې کؤرسه ایگله‌پ یاتور
<br>
beyt 2327.
<br>
بیت (۲۳۲۷)
<br>
bu törtünç kerek alçı hîleˆ bilir
<br>
بو تؤرتۆنچ کیرک آلچې حیله بیلیر
<br>
bu hîleˆ bilir erke arslan ulır
<br>
بو حیله بیلیر ارکه آرسلان اولېر
<br>
beyt 2328.
<br>
بیت (۲۳۲۸)
<br>
titimlig kerek hem topulsa çerig
<br>
تیتیملیگ کیرک هم تۏپولسا چئریگ
<br>
yitilik kerek ked komıtsa erig
<br>
ییتیلیک کیرک کد قۏمېتسا اریگ
<br>
beyt 2329.
<br>
بیت (۲۳۲۹)
<br>
bu erdem bile bolsa sü başçısı
<br>
بو اردم بیله بۏلسا سۆ باشچېسې
<br>
yağı sançğa yadğa yağınıñ küsi
<br>
یاغې سانچغا یادغا یاغېنېڭ کۆسی
<br>
beyt 2330.
<br>
بیت (۲۳۳۰)
<br>
bu yañlığ sü başçı bu sü başlasa
<br>
بو یاڭلېغ سۆ باشچې بو سۆ باشلاسا
<br>
elig bulğa düşmân öze işlese
<br>
ائلیگ بولغا دۆشمان اؤزه ایشله‌سه
<br>
beyt 2331.
<br>
بیت (۲۳۳۱)
<br>
yüz ursa yağıka bu sü başçısı
<br>
یۆز اورسا یاغېقا بو سۆ باشچېسې
<br>
oduğ turğu tün kün kiterse usı
<br>
اۏدوغ تورغو تۆن کۆن کیترسه اوسې
<br>
beyt 2332.
<br>
بیت (۲۳۳۲)
<br>
üküş er kereksiz er üdrüm kerek
<br>
اۆکۆش ار کیرکسیز ار اۆدرۆم کیرک
<br>
er üdrüm bulunsa tolum tüm kerek
<br>
ار اۆدرۆم بولونسا تۏلوم تۆم کیرک
<br>
beyt 2333.
<br>
بیت (۲۳۳۳)
<br>
üküş sü çerig erse başsız bolur
<br>
اۆکۆش سۆ چئریگ ایرسه باشسېز بۏلور
<br>
bu başsız çerig sü yüreksiz bolur
<br>
بو باشسېز چئریگ سۆ یۆرکسیز بۏلور
<br>
beyt 2334.
<br>
بیت (۲۳۳۴)
<br>
sınamış yağıçı kişi teñlemiş
<br>
سېنامېش یاغېچې کیشی تڭله‌میش
<br>
on iki miñ er sü üküş sü timiş
<br>
اۏن ایکی میڭ ار سۆ اۆکۆش سۆ تیمیش
<br>
beyt 2335.
<br>
بیت (۲۳۳۵)
<br>
çerig sançmış alp er tutuzmış ayu
<br>
چئریگ سانچمېش آلپ ار توتوزمېش آیو
<br>
maña tört miñ er sü tükel sü téyü
<br>
ماڭا تؤرت میڭ ار سۆ تۆکل سۆ تییۆ
<br>
beyt 2336.
<br>
بیت (۲۳۳۶)
<br>
kalın sü yayılsa için bulğaşur
<br>
قالېن سۆ یایېلسا ایچین بولغاشور
<br>
anı itse bolmaz yarağsız tuşur
<br>
آنې ایتسه بۏلماز یاراغسېز توشور
<br>
beyt 2337.
<br>
بیت (۲۳۳۷)
<br>
çawıkmış kür alp er yéme sözlemiş
<br>
چاوېقمېش کۆر آلپ ار ییمه سؤزله‌میش
<br>
er üdrüm kerek sü tolumluğ témiş
<br>
ار اۆدرۆم کیرک سۆ تۏلوملوغ تیمیش
<br>
beyt 2338.
<br>
بیت (۲۳۳۸)
<br>
negü tér atıkmış yağıçı eşit
<br>
نه‌گۆ تیر آتېقمېش یاغېچې ائشیت
<br>
bu söz eştip ötrü özüñke iş ét
<br>
بو سؤز ائشتیپ اؤترۆ اؤزۆڭکه ایش ایت
<br>
beyt 2339.
<br>
بیت (۲۳۳۹)
<br>
üküş sü tileme er üdrüm tile
<br>
اۆکۆش سۆ تیله‌مه ار اۆدرۆم تیله
<br>
er üdrüm tile hem tolum tüm bile
<br>
ار اۆدرۆم تیله هم تۏلوم تۆم بیله
<br>
beyt 2340.
<br>
بیت (۲۳۴۰)
<br>
itiglig az edgü üküşte körü
<br>
ایتیگلیگ آز ائدگۆ اۆکۆشته کؤرۆ
<br>
telim tuştı artak üküş sü bile
<br>
تلیم توشتې آرتاق اۆکۆش سۆ بیله
<br>
beyt 2341.
<br>
بیت (۲۳۴۱)
<br>
yağıka kalı yortsa sü başlar er
<br>
یاغېقا قالې یۏرتسا سۆ باشلار ار
<br>
yakın tutğu özke yağığ işler er
<br>
یاقېن توتغو اؤزکه یاغېغ ایشلر ار
<br>
beyt 2342.
<br>
بیت (۲۳۴۲)
<br>
adırğu üdürgü yezek tutğakı
<br>
آدېرغو اۆدۆرگۆ یزک توتغاقې
<br>
yırak tutğu saklap közi kulğakı
<br>
یېراق توتغو ساقلاپ کؤزی قولغاقې
<br>
beyt 2343.
<br>
بیت (۲۳۴۳)
<br>
yezek hem telim yetse tutğak kitip
<br>
یزک هم تلیم یئتسه توتغاق کیتیپ
<br>
yağığ basğu bolsa urunsa kayıp
<br>
یاغېغ باسغو بۏلسا اورونسا قایېپ
<br>
beyt 2344.
<br>
بیت (۲۳۴۴)
<br>
süsin itse yapsa ma yortuğ tüzüp
<br>
سۆسین ایتسه یاپسا ما یۏرتوغ تۆزۆپ
<br>
kédin kalmasa er ya öñdün ozup
<br>
کیدین قالماسا ار یا اؤڭدۆن اۏزوپ
<br>
beyt 2345.
<br>
بیت (۲۳۴۵)
<br>
tüşün bilse yortuğ tüze bilse ked
<br>
تۆشۆن بیلسه یۏرتوغ تۆزه بیلسه کد
<br>
er at tutsa sakçı oduğ tursa ked
<br>
ار آت توتسا ساقچې اۏدوغ تورسا کد
<br>
beyt 2346.
<br>
بیت (۲۳۴۶)
<br>
yorıkın küdezse ‘alem başlar er
<br>
یۏرېقېن کۆدزسه عالَم باشلار ار
<br>
öñi turmasa bir yağığ işler er
<br>
اؤڭی تورماسا بیر یاغېغ ایشلر ار
<br>
beyt 2347.
<br>
بیت (۲۳۴۷)
<br>
tüşürse toyuğ ked körüp berk yirig
<br>
تۆشۆرسه تۏیوغ کد کؤرۆپ برک ییریگ
<br>
yırak ıdmasa tıdsa yığsa erig
<br>
یېراق اېدماسا تېدسا یېغسا اریگ
<br>
beyt 2348.
<br>
بیت (۲۳۴۸)
<br>
usa bolmasa bolsa artuk oduğ
<br>
اوسا بۏلماسا بۏلسا آرتوق اۏدوغ
<br>
osal bolsa tegrür basımçı yoduğ
<br>
اۏسال بۏلسا تگرۆر باسېمچې یۏدوغ
<br>
beyt 2349.
<br>
بیت (۲۳۴۹)
<br>
yağıka yağusa yezekin alu
<br>
یاغېقا یاغوسا یئزه‌کین آلو
<br>
tüşürse toyuğ körse ot suw talu
<br>
تۆشۆرسه تۏیوغ کؤرسه اۏت سوو تالو
<br>
beyt 2350.
<br>
بیت (۲۳۵۰)
<br>
süsin ked küdezse til ıçğınmasa
<br>
سۆسین کد کۆدزسه تیل اېچغېنماسا
<br>
süsi az üküşin yağı bilmese
<br>
سۆسی آز اۆکۆشین یاغې بیلمه‌سه
<br>
beyt 2351.
<br>
بیت (۲۳۵۱)
<br>
katığlañu aşnu til alğu kerek
<br>
قاتېغلاڭو آشنو تیل آلغو کیرک
<br>
bu tildin yağı kılkı bilgü kerek
<br>
بو تیلدین یاغې قېلقې بیلگۆ کیرک
<br>
beyt 2352.
<br>
بیت (۲۳۵۲)
<br>
añar teñlese ötrü itse işin
<br>
آڭار تڭله‌سه اؤترۆ ایتسه ایشین
<br>
yağı boynı yençse kiterse başın
<br>
یاغې بۏینې یئنچسه کیترسه باشېن
<br>
beyt 2353.
<br>
بیت (۲۳۵۳)
<br>
bu saklık bolur hem oduğluk bolur
<br>
بو ساقلېق بۏلور هم اۏدوغلوق بۏلور
<br>
yağıda kayusı sak erse unur
<br>
یاغېدا قایوسې ساق ایرسه اونور
<br>
beyt 2354.
<br>
بیت (۲۳۵۴)
<br>
oduğ beg süsi kör böke yolçılığ
<br>
اۏدوغ بگ سۆسی کؤر بؤکه یۏلچېلېغ
<br>
kür arslan münügli kılıç kamçılığ
<br>
کۆر آرسلان مۆنۆگلی قېلېچ قامچېلېغ
<br>
beyt 2355.
<br>
بیت (۲۳۵۵)
<br>
yağı sançğuka tutğu iki tolum
<br>
یاغې سانچغوقا توتغو ایکی تۏلوم
<br>
bu iki tolumdın yağı yér ölüm
<br>
بو ایکی تۏلومدېن یاغې ییر اؤلۆم
<br>
beyt 2356.
<br>
بیت (۲۳۵۶)
<br>
erig aşnu yağıka kerek hîleˆ al
<br>
اریگ آشنو یاغېقا کیرک حیله آل
<br>
bu hileˆ bile kıl yağı meñzi al
<br>
بو حیله بیله قېل یاغې مڭزی آل
<br>
beyt 2357.
<br>
بیت (۲۳۵۷)
<br>
ikinçi bu saklık oduğluk-turur
<br>
ایکینچی بو ساقلېق اۏدوغلوق تورور
<br>
kayusı sak erse ol üsteñ bolur
<br>
قایوسې ساق ایرسه اۏل اۆستڭ بۏلور
<br>
beyt 2358.
<br>
بیت (۲۳۵۸)
<br>
kayusı sak erse yağıda oduğ
<br>
قایوسې ساق ایرسه یاغېدا اۏدوغ
<br>
séziksiz yağıka bu tegrür yoduğ
<br>
سیزیکسیز یاغېقا بو تگرۆر یۏدوغ
<br>
beyt 2359.
<br>
بیت (۲۳۵۹)
<br>
yağıñ sü telim tutsa azrak seniñ
<br>
یاغېڭ سۆ تلیم توتسا آزراق سنیڭ
<br>
tokışka iwinme yarağ kör anıñ
<br>
تۏقېشقا ایوینمه یاراغ کؤر آنېڭ
<br>
beyt 2360.
<br>
بیت (۲۳۶۰)
<br>
yaraşğu yarağı bar erse yaraş
<br>
یاراشغو یاراغې بار ایرسه یاراش
<br>
yok erse yarıklan bil alşıp küreş
<br>
یۏق ایرسه یارېقلان بیل آلشېپ کۆره‌ش
<br>
beyt 2361.
<br>
بیت (۲۳۶۱)
<br>
katığlan usandur usa bas kéçe
<br>
قاتېغلان اوساندور اوسا باس کیچه
<br>
kéçe az üküşüg ne bilgey aça
<br>
کیچه آز اۆکۆشۆگ نه بیلگَی آچا
<br>
beyt 2362.
<br>
بیت (۲۳۶۲)
<br>
kalı basğuka bulmasa sen yarı
<br>
قالې باسغوقا بولماسا سن یارې
<br>
yalawaç ıdıp sen bar illeş yorı
<br>
یالاواچ اېدېپ سن بار ایللش یۏرې
<br>
beyt 2363.
<br>
بیت (۲۳۶۳)
<br>
tilin arsık él bol küdezgil özüñ
<br>
تیلین آرسېق ایل بۏل کۆدزگیل اؤزۆڭ
<br>
tokışka iwinmegü kesgil sözüg
<br>
تۏقېشقا ایوینمه‌گۆ کسگیل سؤزۆگ
<br>
beyt 2364.
<br>
بیت (۲۳۶۴)
<br>
takı bolmaz erse yağı oğrasa
<br>
تاقې بۏلماز ایرسه یاغې اۏغراسا
<br>
tokışmak tilese köñül bérmese
<br>
تۏقېشماق تیله‌سه کؤڭۆل بیرمه‌سه
<br>
beyt 2365.
<br>
بیت (۲۳۶۵)
<br>
uzatma işiñ sen çerig tér tokış
<br>
اوزاتما ایشیڭ سن چئریگ تیر تۏقېش
<br>
üle neñ eñ ög tokış at okış
<br>
اۆله نڭ اڭ اؤگ تۏقېش آت اۏقېش
<br>
beyt 2366.
<br>
بیت (۲۳۶۶)
<br>
tokışığ uzatsa yağı öglenür
<br>
تۏقېشېغ اوزاتسا یاغې اؤگله‌نۆر
<br>
üküş körse erniñ közi ögrenür
<br>
اۆکۆش کؤرسه ارنیڭ کؤزی اؤگرنۆر
<br>
beyt 2367.
<br>
بیت (۲۳۶۷)
<br>
negü tér eşitgil yağı sançmış er
<br>
نه‌گۆ تیر ائشیتگیل یاغې سانچمېش ار
<br>
başında keçürmiş közün körmiş er
<br>
باشېندا کئچۆرمیش کؤزۆن کؤرمیش ار
<br>
beyt 2368.
<br>
بیت (۲۳۶۸)
<br>
körüşmez yağınıñ küsi ked yırak
<br>
کؤرۆشمز یاغېنېڭ کۆسی کد یېراق
<br>
körüşse basınur körügli karak
<br>
کؤرۆشسه باسېنور کؤرۆگلی قاراق
<br>
beyt 2369.
<br>
بیت (۲۳۶۹)
<br>
yağıka yalu teg neñiñ almasu
<br>
یاغېقا یالو تگ نئڭیڭ آلماسو
<br>
uzatsa basıttıñ yiti kıl adak
<br>
اوزاتسا باسېتتېڭ ییتی قېل آداق
<br>
beyt 2370.
<br>
بیت (۲۳۷۰)
<br>
çerigde bir ança busuğka kigür
<br>
چئریگده بیر آنچا بوسوغقا کیگۆر
<br>
yadağ okçı tüşrüp sen öñdün yügür
<br>
یاداغ اۏقچې تۆشرۆپ سن اؤڭدۆن یۆگۆر
<br>
beyt 2371.
<br>
بیت (۲۳۷۱)
<br>
yağıçı ürüñ kırğıl ersiglerig
<br>
یاغېچې اۆرۆڭ قېرغېل ارسیگلریگ
<br>
yağıka alın kıl kötürsü çerig
<br>
یاغېقا آلېن قېل کؤتۆرسۆ چئریگ
<br>
beyt 2372.
<br>
بیت (۲۳۷۲)
<br>
ürüñ kırğıl artuk yağıçı bolur
<br>
اۆرۆڭ قېرغېل آرتوق یاغېچې بۏلور
<br>
yağıçı bolur hem yarağçı bolur
<br>
یاغېچې بۏلور هم یاراغچې بۏلور
<br>
beyt 2373.
<br>
بیت (۲۳۷۳)
<br>
kiçig kur yégitler bolur ked yiti
<br>
کیچیگ قور ییگیتلر بۏلور کد ییتی
<br>
kalı yüz ewürse udıtur otı
<br>
قالې یۆز ائوۆرسه اودېتور اۏتې
<br>
beyt 2374.
<br>
بیت (۲۳۷۴)
<br>
ınanur erig kılğıl öñdün kédin
<br>
اېنانور اریگ قېلغېل اؤڭدۆن کیدین
<br>
oñuñdın soluñdın bir ança adın
<br>
اۏڭوڭدېن سۏلوڭدېن بیر آنچا آدېن
<br>
beyt 2375.
<br>
بیت (۲۳۷۵)
<br>
yağusa çerigke ilişse eri
<br>
یاغوسا چئریگکه ایلیشسه اری
<br>
tuşınça tegişgü kemişse urı
<br>
توشېنچا تگیشگۆ کمیشسه اورې
<br>
beyt 2376.
<br>
بیت (۲۳۷۶)
<br>
erig aşnu yıraktın tegişgü okun
<br>
اریگ آشنو یېراقتېن تگیشگۆ اۏقون
<br>
yağusa süñün teggü bérse boyun
<br>
یاغوسا سۆڭۆن تیگگۆ بیرسه بۏیون
<br>
beyt 2377.
<br>
بیت (۲۳۷۷)
<br>
katılsa kılıç baldu birle tegiş
<br>
قاتېلسا قېلېچ بالدو بیرله تگیش
<br>
tişin tırñakın teg yaka tut iliş
<br>
تیشین تېرڭاقېن تگ یاقا توت ایلیش
<br>
beyt 2378.
<br>
بیت (۲۳۷۸)
<br>
tiren arka bérme yağıka bolup
<br>
تیرن آرقا بیرمه یاغېقا بۏلوپ
<br>
yağığ sanç yok erse uruş yat ölüp
<br>
یاغېغ سانچ یۏق ایرسه اوروش یات اؤلۆپ
<br>
beyt 2379.
<br>
بیت (۲۳۷۹)
<br>
negü tér eşitgil karışğan kür er
<br>
نه‌گۆ تیر ائشیتگیل قارېشغان کۆر ار
<br>
seriñil seriñen yağısın urar
<br>
سریڭیل سریڭن یاغېسېن اورار
<br>
beyt 2380.
<br>
بیت (۲۳۸۰)
<br>
kelin kız sewinçi küden tünleri
<br>
کلین قېز سئوینچی کۆدن تۆنلری
<br>
kür alp er küwençi çerig künleri
<br>
کۆر آلپ ار کۆوه‌نچی چئریگ کۆنلری
<br>
beyt 2381.
<br>
بیت (۲۳۸۱)
<br>
küwez alp sekirtıp çerig sürse bat
<br>
کۆوز آلپ سیکیرتیپ چئریگ سۆرسه بات
<br>
laçın kuş kowar teg töker kanları
<br>
لاچېن قوش قۏوار تگ تؤکر قانلارې
<br>
beyt 2382.
<br>
بیت (۲۳۸۲)
<br>
yağı körse alp er köpirtür izig
<br>
یاغې کؤرسه آلپ ار کؤپیرتۆر ایزیگ
<br>
bu karşur adınlarka tegmez kezig
<br>
بو قارشور آدېنلارقا تگمز کئزیگ
<br>
beyt 2383.
<br>
بیت (۲۳۸۳)
<br>
çerig körse alp er kür arslan bolur
<br>
چئریگ کؤرسه آلپ ار کۆر آرسلان بۏلور
<br>
sekirtür ya öldrür ya urşu ölür
<br>
سیکیرتۆر یا اؤلدرۆر یا اورشو اؤلۆر
<br>
beyt 2384.
<br>
بیت (۲۳۸۴)
<br>
yağı körse alp er kızartur meñiz
<br>
یاغې کؤرسه آلپ ار قېزارتور مڭیز
<br>
karışsa bodulur kızıl hem yağız
<br>
قارېشسا بۏدولور قېزېل هم یاغېز
<br>
beyt 2385.
<br>
بیت (۲۳۸۵)
<br>
at üstem yarıklar bolur kıp kızıl
<br>
آت اۆستم یارېقلار بۏلور قېپ قېزېل
<br>
ğızıl kızğu eñler bolur yap yaşıl
<br>
غېزېل قېزغو اڭلر بۏلور یاپ یاشېل
<br>
beyt 2386.
<br>
بیت (۲۳۸۶)
<br>
yağı at kemişse saña oğrasa
<br>
یاغې آت کمیشسه ساڭا اۏغراسا
<br>
serin arka bérme saçılsa basa
<br>
سرین آرقا بیرمه ساچېلسا باسا
<br>
beyt 2387.
<br>
بیت (۲۳۸۷)
<br>
yağ teprese sen udu tepregil
<br>
یاغ تپره‌سه سن اودو تپره‌گیل
<br>
ite ud adakın yorı turmağıl
<br>
ایته اود آداقېن یۏرې تورماغېل
<br>
beyt 2388.
<br>
بیت (۲۳۸۸)
<br>
kalı kaçsa séndin yağı turmasa
<br>
قالې قاچسا سیندین یاغې تورماسا
<br>
erig yetgü tutğu bulun tutmasa
<br>
اریگ یئتگۆ توتغو بولون توتماسا
<br>
beyt 2389.
<br>
بیت (۲۳۸۹)
<br>
yağı sançmış ersig eren bulnukup
<br>
یاغې سانچمېش ارسیگ ارن بولنوقوپ
<br>
yana ewre sançtı yağısın utup
<br>
یانا ائوره سانچتې یاغېسېن اوتوپ
<br>
beyt 2390.
<br>
بیت (۲۳۹۰)
<br>
yağı kaçsa tap kıl ederme yırak
<br>
یاغې قاچسا تاپ قېل ائدرمه یېراق
<br>
kalı yandru yansa kaçumaz adak
<br>
قالې یاندرو یانسا قاچوماز آداق
<br>
beyt 2391.
<br>
بیت (۲۳۹۱)
<br>
muñuksa yağı yüz ölümke urur
<br>
موڭوقسا یاغې یۆز اؤلۆمکه اورور
<br>
ölümke yüz ursa kim utru-turur
<br>
اؤلۆمکه یۆز اورسا کیم اوترو تورور
<br>
beyt 2392.
<br>
بیت (۲۳۹۲)
<br>
bu yérge özüñni küdezgil oğul
<br>
بو ییرگه اؤزۆڭنی کۆدزگیل اۏغول
<br>
küdezgil yok erse özüñdin tüñül
<br>
کۆدزگیل یۏق ایرسه اؤزۆڭدین تۆڭۆل
<br>
beyt 2393.
<br>
بیت (۲۳۹۳)
<br>
osal bolsa er kör yorırda ölür
<br>
اۏسال بۏلسا ار کؤر یۏرېردا اؤلۆر
<br>
osal bolmasa er tilekin bulur
<br>
اۏسال بۏلماسا ار تیلکین بولور
<br>
beyt 2394.
<br>
بیت (۲۳۹۴)
<br>
maña mundağ aydı sınamış kişi
<br>
ماڭا مونداغ آیدې سېنامېش کیشی
<br>
sınamış kişiler sözi söz başı
<br>
سېنامېش کیشیلر سؤزی سؤز باشې
<br>
beyt 2395.
<br>
بیت (۲۳۹۵)
<br>
yağı kaçsa tap kıl ederme udu
<br>
یاغې قاچسا تاپ قېل ائدرمه اودو
<br>
edertçi yédi körse berge todu
<br>
ائدرتچی ییدی کؤرسه بئرگه تۏدو
<br>
beyt 2396.
<br>
بیت (۲۳۹۶)
<br>
yağığ bir saçıtsa yana tirlümez
<br>
یاغېغ بیر ساچېتسا یانا تیرلۆمز
<br>
otuğ suw udıtsa yana tirlümez
<br>
اۏتوغ سوو اودېتسا یانا تیرلۆمز
<br>
beyt 2397.
<br>
بیت (۲۳۹۷)
<br>
muñukmış kişiler ölümüg kolur
<br>
موڭوقمېش کیشیلر اؤلۆمۆگ قۏلور
<br>
ölümüg koluğlı er öldrü ölür
<br>
اؤلۆمۆگ قۏلوغلې ار اؤلدرۆ اؤلۆر
<br>
beyt 2398.
<br>
بیت (۲۳۹۸)
<br>
kim iş kılsa terkin añar bérgü neñ
<br>
کیم ایش قېلسا ترکین آڭار بیرگۆ نڭ
<br>
uş ol neñ bile er kızıl kılsa eñ
<br>
اوش اۏل نڭ بیله ار قېزېل قېلسا اڭ
<br>
beyt 2399.
<br>
بیت (۲۳۹۹)
<br>
kim er tutsa öggü açınğu kerek
<br>
کیم ار توتسا اؤگگۆ آچېنغو کیرک
<br>
ol açığ bile er urunsa yürek
<br>
اۏل آچېغ بیله ار اورونسا یۆرک
<br>
beyt 2400.
<br>
بیت (۲۴۰۰)
<br>
yawuz ögdi bulsa idi ked bolur
<br>
یاووز اؤگدی بولسا ایدی کد بۏلور
<br>
kedig ögse kendü kaçan kin kalur
<br>
کئدیگ اؤگسه کندۆ قاچان کین قالور
<br>
beyt 2401.
<br>
بیت (۲۴۰۱)
<br>
eri ögse elgin kür arslan tutar
<br>
اری اؤگسه ائلگین کۆر آرسلان توتار
<br>
atığ ögse yügrür uçarığ yeter
<br>
آتېغ اؤگسه یۆگرۆر اوچارېغ یئتر
<br>
beyt 2402.
<br>
بیت (۲۴۰۲)
<br>
balıkmış bar erse sen emlet körü
<br>
بالېقمېش بار ایرسه سن ائملئت کؤرۆ
<br>
bulun bolmış erse yulup ol kirü
<br>
بولون بۏلمېش ایرسه یولوپ اۏل کیرۆ
<br>
beyt 2403.
<br>
بیت (۲۴۰۳)
<br>
kalı ölmiş erse ağırlap kötür
<br>
قالې اؤلمیش ایرسه آغېرلاپ کؤتۆر
<br>
oğul kız bar erse añar hak yitür
<br>
اۏغول قېز بار ایرسه آڭار حق ییتۆر
<br>
beyt 2404.
<br>
بیت (۲۴۰۴)
<br>
er at körse ötrü sewinçlig bolur
<br>
ار آت کؤرسه اؤترۆ سئوینچلیگ بۏلور
<br>
yağı oğrı bolsa sewüg cân bérür
<br>
یاغې اۏغرې بۏلسا سئوۆگ جان بیرۆر
<br>
beyt 2405.
<br>
بیت (۲۴۰۵)
<br>
isig söz küler yüz bile bérgü neñ
<br>
ایسیگ سؤز کۆلر یۆز بیله بیرگۆ نڭ
<br>
bu üç neñ kişike bolur edgü yañ
<br>
بو اۆچ نڭ کیشیکه بۏلور ائدگۆ یاڭ
<br>
beyt 2406.
<br>
بیت (۲۴۰۶)
<br>
boş âzâd kişiler muñar kul bolur
<br>
بۏش آزاد کیشیلر موڭار قول بۏلور
<br>
bu kul cân yuluğlar sewinçin kolur
<br>
بو قول جان یولوغلار سئوینچین قۏلور
<br>
beyt 2407.
<br>
بیت (۲۴۰۷)
<br>
muñar meñzer emdi bu söz ay bügü
<br>
موڭار مڭزر ایمدی بو سؤز آی بۆگۆ
<br>
körü barsa yetrü çın aymış tigü
<br>
کؤرۆ بارسا یئترۆ چېن آیمېش تیگۆ
<br>
beyt 2408.
<br>
بیت (۲۴۰۸)
<br>
küler yüz isig söz üle neñ tawar
<br>
کۆلر یۆز ایسیگ سؤز اۆله نڭ تاوار
<br>
boş âzâd kişiler bu üçke awar
<br>
بۏش آزاد کیشیلر بو اۆچکه آوار
<br>
beyt 2409.
<br>
بیت (۲۴۰۹)
<br>
sen altun kümüş birle alma kuluğ
<br>
سن آلتون کۆمۆش بیرله آلما قولوغ
<br>
bu üç neñ yulu kıl karnuğnı yawar
<br>
بو اۆچ نڭ یولو قېل قارنوغنې یاوار
<br>
beyt 2410.
<br>
بیت (۲۴۱۰)
<br>
sü başlar kişi bolsa mundağ kerek
<br>
سۆ باشلار کیشی بۏلسا مونداغ کیرک
<br>
anın başlasa sü bolur edgürek
<br>
آنېن باشلاسا سۆ بۏلور ائدگۆره‌ک
<br>
beyt 2411.
<br>
بیت (۲۴۱۱)
<br>
sen altun kümüşni ülegil neñin
<br>
سن آلتون کۆمۆشنی اۆله‌گیل نڭین
<br>
yuluğ kılğa cânın saw altun teñiñ
<br>
یولوغ قېلغا جانېن ساو آلتون تڭیڭ
<br>
beyt 2412.
<br>
بیت (۲۴۱۲)
<br>
bu üç neñke bolur tapuğçı kulı
<br>
بو اۆچ نڭکه بۏلور تاپوغچې قولې
<br>
munı tutsa begler kamuğ neñ ulı
<br>
مونې توتسا بگلر قاموغ نڭ اولې
<br>
beyt 2413.
<br>
بیت (۲۴۱۳)
<br>
bu yarñlığ sü başçı bulur erse beg
<br>
بو یارڭلېغ سۆ باشچې بولور ایرسه بگ
<br>
işi başka barğay küwenç bolğu teg
<br>
ایشی باشقا بارغای کۆوه‌نچ بۏلغو تگ
<br>
beyt 2414.
<br>
بیت (۲۴۱۴)
<br>
bu yañlığ bolur erse sü başlar er
<br>
بو یاڭلېغ بۏلور ایرسه سۆ باشلار ار
<br>
işi barça itlıp küwençke teger
<br>
ایشی بارچا ایتلېپ کۆوَنچکه تیگر
<br>
beyt 2415.
<br>
بیت (۲۴۱۵)
<br>
yarağlığ vezîr kolsa andağ kerek
<br>
یاراغلېغ وزیر قۏلسا آنداغ کیرک
<br>
sü başçı tiler erse mundağ kerek
<br>
سۆ باشچې تیلر ایرسه مونداغ کیرک
<br>
beyt 2416.
<br>
بیت (۲۴۱۶)
<br>
añar ötrü begler ınansa bolur
<br>
آڭار اؤترۆ بگلر اېنانسا بۏلور
<br>
tilemiş tilekin beg andın bulur
<br>
تیله‌میش تیلکین بگ آندېن بولور
<br>
beyt 2417.
<br>
بیت (۲۴۱۷)
<br>
yana aydı ögdülmiş ilig kutı
<br>
یانا آیدې اؤگدۆلمیش ایلیگ قوتې
<br>
iki iş bedük iş uluğluk atı
<br>
ایکی ایش بدۆک ایش اولوغلوق آتې
<br>
beyt 2418.
<br>
بیت (۲۴۱۸)
<br>
vezîr bir ikinçi sü başlar ‘alem
<br>
وزیر بیر ایکینچی سۆ باشلار عالَم
<br>
birisi kılıç tuttı biri kalem
<br>
بیریسی قېلېچ توتتې بیری قلم
<br>
beyt 2419.
<br>
بیت (۲۴۱۹)
<br>
bu él bağı örki bu iki tüzer
<br>
بو ایل باغې اؤرکی بو ایکی تۆزر
<br>
bu iki birikse anı kim üzer
<br>
بو ایکی بیریکسه آنې کیم اۆزر
<br>
beyt 2420.
<br>
بیت (۲۴۲۰)
<br>
idi artuk öçirüm kerek bu kişi
<br>
ایدی آرتوق اؤچیرۆم کیرک بو کیشی
<br>
kalı öznese begke éltür başı
<br>
قالې اؤزنه‌سه بگکه ایلتۆر باشې
<br>
beyt 2421.
<br>
بیت (۲۴۲۱)
<br>
tusulsa idi ök tususı üküş
<br>
توسولسا ایدی اؤک توسوسې اۆکۆش
<br>
kalı öznese yası él kend uluş
<br>
قالې اؤزنه‌سه یاسې ایل کند اولوش
<br>
beyt 2422.
<br>
بیت (۲۴۲۲)
<br>
begi bolsa edgü kişi üdrümi
<br>
بگی بۏلسا ائدگۆ کیشی اۆدرۆمی
<br>
bu iki tapuğçı bodun ködrümi
<br>
بو ایکی تاپوغچې بۏدون کؤدرۆمی
<br>
beyt 2423.
<br>
بیت (۲۴۲۳)
<br>
bulardın bolur ötrü ilke asığ
<br>
بولاردېن بۏلور اؤترۆ ایلکه آسېغ
<br>
bu asğı bile ötrü begke tatığ
<br>
بو آسغې بیله اؤترۆ بگکه تاتېغ
<br>
beyt 2424.
<br>
بیت (۲۴۲۴)
<br>
negü tér eşitgil kör ilçi bügü
<br>
نه‌گۆ تیر ائشیتگیل کؤر ایلچی بۆگۆ
<br>
bügü sözlerin bulsa aş teg yégü
<br>
بۆگۆ سؤزلرین بولسا آش تگ ییگۆ
<br>
beyt 2425.
<br>
بیت (۲۴۲۵)
<br>
kılıç birle aldı kör él alğuçı
<br>
قېلېچ بیرله آلدې کؤر ایل آلغوچې
<br>
kalem birle bastı ol él basğuçı
<br>
قلم بیرله باستې اۏل ایل باسغوچې
<br>
beyt 2426.
<br>
بیت (۲۴۲۶)
<br>
kılıç birle alsa bolur terk ilig
<br>
قېلېچ بیرله آلسا بۏلور ترک ایلیگ
<br>
kalem bolmağınça basumaz elig
<br>
قلم بۏلماغېنچا باسوماز ائلیگ
<br>
beyt 2427.
<br>
بیت (۲۴۲۷)
<br>
kılıç birle alsa kayu él küçün
<br>
قېلېچ بیرله آلسا قایو ایل کۆچۆن
<br>
anı sürse bolmaz üküş yıl öçün
<br>
آنې سۆرسه بۏلماز اۆکۆش یېل اؤچۆن
<br>
beyt 2428.
<br>
بیت (۲۴۲۸)
<br>
kalem birle tutsa kayu kend uluş
<br>
قلم بیرله توتسا قایو کند اولوش
<br>
tilek tegrür anda tözüke ülüş
<br>
تیلک تگرۆر آندا تؤزۆکه اۆلۆش
<br>
beyt 2429.
<br>
بیت (۲۴۲۹)
<br>
bu erdi ay ilig özüm bilmişi
<br>
بو ایردی آی ایلیگ اؤزۆم بیلمیشی
<br>
munukı ötündüm ayıtmış tuşı
<br>
مونوقې اؤتۆندۆم آیېتمېش توشې
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2430.
<br>
بیت (۲۴۳۰)
<br>
ilig aydı uktum munı belgülüg
<br>
ایلیگ آیدې اوقتوم مونې بلگۆلۆگ
<br>
takı bir sözüm bar anı ay külüg
<br>
تاقې بیر سؤزۆم بار آنې آی کۆلۆگ
<br>
beyt 2431.
<br>
بیت (۲۴۳۱)
<br>
maña sözle emdi körüp edgürek
<br>
ماڭا سؤزله ایمدی کؤرۆپ ائدگۆره‌ک
<br>
uluğ hâcibığ ay neteg er kerek
<br>
اولوغ حاجبېغ آی نه‌تگ ار کیرک
<br>
beyt 2432.
<br>
بیت (۲۴۳۲)
<br>
hâciblar özele bu bolsa uluğ
<br>
حاجبلار اؤزه‌له بو بۏلسا اولوغ
<br>
bağırsaklıkın kılsa cânın yuluğ
<br>
باغېرساقلېقېن قېلسا جانېن یولوغ
<br>
beyt 2433.
<br>
بیت (۲۴۳۳)
<br>
küwense begi hem özi hem éli
<br>
کۆوه‌نسه بگی هم اؤزی هم ایلی
<br>
olarka du‘â kılsa bodnı tili
<br>
اۏلارقا دعا قېلسا بۏدنې تیلی
<br>
beyt 2434.
<br>
بیت (۲۴۳۴)
<br>
ilig aydı sözle yéme bu sözüg
<br>
ایلیگ آیدې سؤزله ییمه بو سؤزۆگ
<br>
munı ma ayu bér yarut bu közüg
<br>
مونې ما آیو بیر یاروت بو کؤزۆگ
<br>
31
<br>
۳۱
<br>
ögdülmiş iligke uluğ hâciblıkka negü teg er kerekin ayur
<br>
اؤگدۆلمیش ایلیگکه اولوغ حاجبلېققا نه‌گۆ تگ ار کیرکین آیور
<br>
beyt 2435.
<br>
بیت (۲۴۳۵)
<br>
yanut bérdi ögdülmiş açtı tilin
<br>
یانوت بیردی اؤگدۆلمیش آچتې تیلین
<br>
ayur inç tirilsü ilig miñ yılın
<br>
آیور اینچ تیریلسۆ ایلیگ میڭ یېلېن
<br>
beyt 2436.
<br>
بیت (۲۴۳۶)
<br>
uluğ hâcib artuk bütün çın kerek
<br>
اولوغ حاجب آرتوق بۆتۆن چېن کیرک
<br>
bu çınlık bile ked bütün dîn kerek
<br>
بو چېنلېق بیله کد بۆتۆن دین کیرک
<br>
beyt 2437.
<br>
بیت (۲۴۳۷)
<br>
tüp aslı kerek edgü kılkı oñay
<br>
تۆپ آسلې کیرک ائدگۆ قېلقې اۏڭای
<br>
tusulsa bodunka toğursa kün ay
<br>
توسولسا بۏدونقا تۏغورسا کۆن آی
<br>
beyt 2438.
<br>
بیت (۲۴۳۸)
<br>
tüpi edgü bolsa er edgü bolur
<br>
تۆپی ائدگۆ بۏلسا ار ائدگۆ بۏلور
<br>
bu edgü kişi halkka edgü kolur
<br>
بو ائدگۆ کیشی خلققا ائدگۆ قۏلور
<br>
beyt 2439.
<br>
بیت (۲۴۳۹)
<br>
kişi edgüsindin kelir edgülük
<br>
کیشی ائدگۆسیندین کلیر ائدگۆلۆک
<br>
yégü içgü miñü takı kedgülük
<br>
ییگۆ ایچگۆ میڭۆ تاقې کدگۆلۆک
<br>
beyt 2440.
<br>
بیت (۲۴۴۰)
<br>
kılınçı oñay bolsa teñler söz ök
<br>
قېلېنچې اۏڭای بۏلسا تڭلر سؤز اؤک
<br>
sözüg teñler erniñ işi ked süzük
<br>
سؤزۆگ تڭلر ارنیڭ ایشی کد سۆزۆک
<br>
beyt 2441.
<br>
بیت (۲۴۴۱)
<br>
közi tok kerek hem uwutluğ silig
<br>
کؤزی تۏق کیرک هم اوووتلوغ سیلیگ
<br>
tetiglik kerek hem tümen tü bilig
<br>
تتیگلیک کیرک هم تۆمن تۆ بیلیگ
<br>
beyt 2442.
<br>
بیت (۲۴۴۲)
<br>
közi tok kişi işte almaz orunç
<br>
کؤزی تۏق کیشی ایشته آلماز اۏرونچ
<br>
orunç alsa hâcib bolur beg külünç
<br>
اۏرونچ آلسا حاجب بۏلور بگ کۆلۆنچ
<br>
beyt 2443.
<br>
بیت (۲۴۴۳)
<br>
orunç ol buzuğlı oñulmış işig
<br>
اۏرونچ اۏل بوزوغلې اۏڭولمېش ایشیگ
<br>
orunç yég kılur ol bütürmiş işig
<br>
اۏرونچ ییگ قېلور اۏل بۆتۆرمیش ایشیگ
<br>
beyt 2444.
<br>
بیت (۲۴۴۴)
<br>
uwutluğ silig bolsa kılkı tüzün
<br>
اوووتلوغ سیلیگ بۏلسا قېلقې تۆزۆن
<br>
kelir andın edgü kılınçın sözün
<br>
کلیر آندېن ائدگۆ قېلېنچېن سؤزۆن
<br>
beyt 2445.
<br>
بیت (۲۴۴۵)
<br>
uwutluğ kişi kılmaz isiz işig
<br>
اوووتلوغ کیشی قېلماز ایسیز ایشیگ
<br>
yarağsızka yakmaz bu sermez kişig
<br>
یاراغسېزقا یاقماز بو سرمز کیشیگ
<br>
beyt 2446.
<br>
بیت (۲۴۴۶)
<br>
silig erke devlet siñimlig bolur
<br>
سیلیگ ارکه دَولت سیڭیملیگ بۏلور
<br>
silig bolsa kutka tegimlig bolur
<br>
سیلیگ بۏلسا قوتقا تگیملیگ بۏلور
<br>
beyt 2447.
<br>
بیت (۲۴۴۷)
<br>
tetig bolsa mâlka muñadmaz bolur
<br>
تتیگ بۏلسا مالقا موڭادماز بۏلور
<br>
bilig bilse işte yañılmaz bolur
<br>
بیلیگ بیلسه ایشته یاڭېلماز بۏلور
<br>
beyt 2448.
<br>
بیت (۲۴۴۸)
<br>
yéme yakşı aymış biliglig bedük
<br>
ییمه یاقشې آیمېش بیلیگلیگ بدۆک
<br>
biligligke tegdi öz ülgi ked ök
<br>
بیلیگلیگکه تگدی اؤز اۆلگی کد اؤک
<br>
beyt 2449.
<br>
بیت (۲۴۴۹)
<br>
biliglig kerek kılsa begler işi
<br>
بیلیگلیگ کیرک قېلسا بگلر ایشی
<br>
kamuğka yaramaz biligsiz kişi
<br>
قاموغقا یاراماز بیلیگسیز کیشی
<br>
beyt 2450.
<br>
بیت (۲۴۵۰)
<br>
bilig tegmese kimke erse ülüg
<br>
بیلیگ تگمه‌سه کیمکه ایرسه اۆلۆگ
<br>
tirig tése bolmaz anı tut ölüg
<br>
تیریگ تیسه بۏلماز آنې توت اؤلۆگ
<br>
beyt 2451.
<br>
بیت (۲۴۵۱)
<br>
bilig birle yalñuk bedüp çawlanur
<br>
بیلیگ بیرله یالڭوق بدۆپ چاولانور
<br>
kişilerde üster kamuğ iş unur
<br>
کیشیلرده اۆستر قاموغ ایش اونور
<br>
beyt 2452.
<br>
بیت (۲۴۵۲)
<br>
biligsiz kişi ol kuruğ sır bediz
<br>
بیلیگسیز کیشی اۏل قوروغ سېر بدیز
<br>
biliglig kişi ornı kökte ediz
<br>
بیلیگلیگ کیشی اۏرنې کؤکته ائدیز
<br>
beyt 2453.
<br>
بیت (۲۴۵۳)
<br>
ukuşluğ kerek işte artuk oduğ
<br>
اوقوشلوغ کیرک ایشته آرتوق اۏدوغ
<br>
oduğluğ bile işte tutnur boduğ
<br>
اۏدوغلوغ بیله ایشته توتنور بۏدوغ
<br>
beyt 2454.
<br>
بیت (۲۴۵۴)
<br>
ukuş bolsa asğı idi ök üküş
<br>
اوقوش بۏلسا آسغې ایدی اؤک اۆکۆش
<br>
kamuğ edgülük ülgi ol bu ukuş
<br>
قاموغ ائدگۆلۆک اۆلگی اۏل بو اوقوش
<br>
beyt 2455.
<br>
بیت (۲۴۵۵)
<br>
ukuşsuz kişi ol yémişsiz yığaç
<br>
اوقوشسوز کیشی اۏل ییمیشسیز یېغاچ
<br>
yémişsiz yığaçığ negü kılsun aç
<br>
ییمیشسیز یېغاچېغ نه‌گۆ قېلسون آچ
<br>
beyt 2456.
<br>
بیت (۲۴۵۶)
<br>
ukuşluğ yése yér ikigün ajun
<br>
اوقوشلوغ ییسه ییر ایکی گۆن آژون
<br>
ukuşluğ atanur atansa tüzün
<br>
اوقوشلوغ آتانور آتانسا تۆزۆن
<br>
beyt 2457.
<br>
بیت (۲۴۵۷)
<br>
ukuşluğ biliglig kişi ol kişi
<br>
اوقوشلوغ بیلیگلیگ کیشی اۏل کیشی
<br>
kişide talusı bodunda başı
<br>
کیشیده تالوسې بۏدوندا باشې
<br>
beyt 2458.
<br>
بیت (۲۴۵۸)
<br>
yüzi körki körklüg kerek hem yülüg
<br>
یۆزی کؤرکی کؤرکلۆگ کیرک هم یۆلۆگ
<br>
toğan ersig ünlüg sözi belgülüg
<br>
تۏغان ارسیگ اۆنلۆگ سؤزی بلگۆلۆگ
<br>
beyt 2459.
<br>
بیت (۲۴۵۹)
<br>
sewitür yüzi körki körklüglüki
<br>
سئویتۆر یۆزی کؤرکی کؤرکلۆگلۆکی
<br>
yaraşur kirip çıksa ersigliki
<br>
یاراشور کیریپ چېقسا ارسیگلیکی
<br>
beyt 2460.
<br>
بیت (۲۴۶۰)
<br>
yülüg ersig erniñ bolur hışmeti
<br>
یۆلۆگ ارسیگ ارنیڭ بۏلور حشمتی
<br>
bu hışmet bile ol kişi hürmeti
<br>
بو حشمت بیله اۏل کیشی حرمتی
<br>
beyt 2461.
<br>
بیت (۲۴۶۱)
<br>
sakınuk kerek dîn idisi arığ
<br>
ساقېنوق کیرک دین ایدیسی آرېغ
<br>
bolsa kılkı kılınçı arığ
<br>
بۏلسا قېلقې قېلېنچې آرېغ
<br>
beyt 2462.
<br>
بیت (۲۴۶۲)
<br>
sakınuk arığ dîn idisi kişi
<br>
ساقېنوق آرېغ دین ایدیسی کیشی
<br>
irinmez kılur barça yalñuk işi
<br>
ایرینمز قېلور بارچا یالڭوق ایشی
<br>
beyt 2463.
<br>
بیت (۲۴۶۳)
<br>
sakınuk kişi yér kişi kadğusı
<br>
ساقېنوق کیشی ییر کیشی قادغوسې
<br>
sakınuk kişi ol kişi edgüsi
<br>
ساقېنوق کیشی اۏل کیشی ائدگۆسی
<br>
beyt 2464.
<br>
بیت (۲۴۶۴)
<br>
yüz utru bolur tutçı hâcib özi
<br>
یۆز اوترو بۏلور توتچې حاجب اؤزی
<br>
körür közke körklüg kerek ol yüzi
<br>
کؤرۆر کؤزکه کؤرکلۆگ کیرک اۏل یۆزی
<br>
beyt 2465.
<br>
بیت (۲۴۶۵)
<br>
bu körklüg yüzüg körse köz suwlanur
<br>
بو کؤرکلۆگ یۆزۆگ کؤرسه کؤز سوولانور
<br>
köñül açlur anda bu cân yémlenür
<br>
کؤڭۆل آچلور آندا بو جان ییملنۆر
<br>
beyt 2466.
<br>
بیت (۲۴۶۶)
<br>
muñar meñzetü aytur emdi bilig
<br>
موڭار مڭزتۆ آیتور ایمدی بیلیگ
<br>
biliglig sözi tut ay kılkı silig
<br>
بیلیگلیگ سؤزی توت آی قېلقې سیلیگ
<br>
beyt 2467.
<br>
بیت (۲۴۶۷)
<br>
idi edgü neñ bu kişi körki yüz
<br>
ایدی ائدگۆ نڭ بو کیشی کؤرکی یۆز
<br>
bu yüz körkiñe suw içer iki köz
<br>
بو یۆز کؤرکیڭه سوو ایچر ایکی کؤز
<br>
beyt 2468.
<br>
بیت (۲۴۶۸)
<br>
kupa körklügüg kör kılın özke fâl
<br>
قوپا کؤرکلۆگۆگ کؤر قېلېن اؤزکه فال
<br>
işiñ edgü bolğay kamuğ sözni üz
<br>
ایشیڭ ائدگۆ بۏلغای قاموغ سؤزنی اۆز
<br>
beyt 2469.
<br>
بیت (۲۴۶۹)
<br>
köñüllüg kerek hem ked öglüg kerek
<br>
کؤڭۆللۆگ کیرک هم کد اؤگلۆگ کیرک
<br>
amul bolsa kılkı takı edgürek
<br>
آمول بۏلسا قېلقې تاقې ائدگۆره‌ک
<br>
beyt 2470.
<br>
بیت (۲۴۷۰)
<br>
köñüllüg kişi söz unıtmaz bolur
<br>
کؤڭۆللۆگ کیشی سؤز اونېتماز بۏلور
<br>
köñülsüz sözüg ked tutumaz bolur
<br>
کؤڭۆلسۆز سؤزۆگ کد توتوماز بۏلور
<br>
beyt 2471.
<br>
بیت (۲۴۷۱)
<br>
köñül bolmasa er körümez işig
<br>
کؤڭۆل بۏلماسا ار کؤرۆمز ایشیگ
<br>
ögi bolmasa er itümez işig
<br>
اؤگی بۏلماسا ار ایتۆمز ایشیگ
<br>
beyt 2472.
<br>
بیت (۲۴۷۲)
<br>
köñülsüz kişiler kuruğ kep bolur
<br>
کؤڭۆلسۆز کیشیلر قوروغ کپ بۏلور
<br>
köñül birle yalñuk kamuğ iş kılur
<br>
کؤڭۆل بیرله یالڭوق قاموغ ایش قېلور
<br>
beyt 2473.
<br>
بیت (۲۴۷۳)
<br>
ögi ked kerek köñli alçak amul
<br>
اؤگی کد کیرک کؤڭلی آلچاق آمول
<br>
çığay tul yetîmke bağırsak köñül
<br>
چېغای تول یتیمکه باغېرساق کؤڭۆل
<br>
beyt 2474.
<br>
بیت (۲۴۷۴)
<br>
tetiglik kerek hem törü ked bilir
<br>
تتیگلیک کیرک هم تؤرۆ کد بیلیر
<br>
ajun körki barça tetigdin kelir
<br>
آژون کؤرکی بارچا تتیگدین کلیر
<br>
beyt 2475.
<br>
بیت (۲۴۷۵)
<br>
köñül kodkı bolsa kamuğka kiçig
<br>
کؤڭۆل قۏدقې بۏلسا قاموغقا کیچیگ
<br>
tili bolsa yumşak şekerde süçig
<br>
تیلی بۏلسا یومشاق شَکَرده سۆچیگ
<br>
beyt 2476.
<br>
بیت (۲۴۷۶)
<br>
yaruk tutsa yüz köz kişike küle
<br>
یاروق توتسا یۆز کؤز کیشیکه کۆله
<br>
kılınç edgü tutsa kişilik bile
<br>
قېلېنچ ائدگۆ توتسا کیشیلیک بیله
<br>
beyt 2477.
<br>
بیت (۲۴۷۷)
<br>
negü tér eşitgil kişi alçakı
<br>
نه‌گۆ تیر ائشیتگیل کیشی آلچاقې
<br>
köñül til kiçig tut ay er kıwçakı
<br>
کؤڭۆل تیل کیچیگ توت آی ار قېوچاقې
<br>
beyt 2478.
<br>
بیت (۲۴۷۸)
<br>
köñül kodkı tutsa bulur kut erig
<br>
کؤڭۆل قۏدقې توتسا بولور قوت اریگ
<br>
küler yüz isig sözke tirlür tirig
<br>
کۆلر یۆز ایسیگ سؤزکه تیرلۆر تیریگ
<br>
beyt 2479.
<br>
بیت (۲۴۷۹)
<br>
küler yüz ısığ sözke yalñuk isir
<br>
کۆلر یۆز اېسېغ سؤزکه یالڭوق ایسیر
<br>
isinse bu yalñuk bolur kul esîr
<br>
ایسینسه بو یالڭوق بۏلور قول اسیر
<br>
beyt 2480.
<br>
بیت (۲۴۸۰)
<br>
serimlig kerek hem tuta bilse öz
<br>
سریملیگ کیرک هم توتا بیلسه اؤز
<br>
közin ked küdezse tilin tıdsa söz
<br>
کؤزین کد کۆدزسه تیلین تېدسا سؤز
<br>
beyt 2481.
<br>
بیت (۲۴۸۱)
<br>
kulakı sak erse ögi bilgi kéñ
<br>
قولاقې ساق ایرسه اؤگی بیلگی کیڭ
<br>
yorıkı tüz erse tili köñli teñ
<br>
یۏرېقې تۆز ایرسه تیلی کؤڭلی تڭ
<br>
beyt 2482.
<br>
بیت (۲۴۸۲)
<br>
tükel bilse erdem bitise bitig
<br>
تۆکل بیلسه اردم بیتیسه بیتیگ
<br>
kamuğ işke bilgin bu kılsa itig
<br>
قاموغ ایشکه بیلگین بو قېلسا ایتیگ
<br>
beyt 2483.
<br>
بیت (۲۴۸۳)
<br>
bu erdem bilig kör kerek barça tüz
<br>
بو اردم بیلیگ کؤر کیرک بارچا تۆز
<br>
uluğ hâcib ötrü kızıl kılsa yüz
<br>
اولوغ حاجب اؤترۆ قېزېل قېلسا یۆز
<br>
beyt 2484.
<br>
بیت (۲۴۸۴)
<br>
tapuğlarda artuk bu yinçge tapuğ
<br>
تاپوغلاردا آرتوق بو یینچگه تاپوغ
<br>
hâciblık-turur baksa yetrü kamuğ
<br>
حاجبلېق تورور باقسا یئترۆ قاموغ
<br>
beyt 2485.
<br>
بیت (۲۴۸۵)
<br>
bu kaç neñ kerek kim atansa hâcib
<br>
بو قاچ نڭ کیرک کیم آتانسا حاجب
<br>
kişi başlasa yolka öñdün keçip
<br>
کیشی باشلاسا یۏلقا اؤڭدۆن کئچیپ
<br>
beyt 2486.
<br>
بیت (۲۴۸۶)
<br>
muñar meñzer emdi bu şâ‘ir sözi
<br>
موڭار مڭزر ایمدی بو شاعر سؤزی
<br>
bu şâ‘ir sözi ol biligsiz közi
<br>
بو شاعر سؤزی اۏل بیلیگسیز کؤزی
<br>
beyt 2487.
<br>
بیت (۲۴۸۷)
<br>
hâciblıkka aşnu bu on neñ kerek
<br>
حاجبلېققا آشنو بو اۏن نڭ کیرک
<br>
yiti köz kulak sak köñül kéñ kerek
<br>
ییتی کؤز قولاق ساق کؤڭۆل کیڭ کیرک
<br>
beyt 2488.
<br>
بیت (۲۴۸۸)
<br>
yüzi körki bod til ukuş ög bilig
<br>
یۆزی کؤرکی بۏد تیل اوقوش اؤگ بیلیگ
<br>
kılınçı bularka tükel teñ kerek
<br>
قېلېنچې بولارقا تۆکل تڭ کیرک
<br>
beyt 2489.
<br>
بیت (۲۴۸۹)
<br>
uzun kéç yaşasunı ilig özi
<br>
اوزون کیچ یاشاسونې ایلیگ اؤزی
<br>
uluğ hâcib ol begke körgü közi
<br>
اولوغ حاجب اۏل بگکه کؤرگۆ کؤزی
<br>
beyt 2490.
<br>
بیت (۲۴۹۰)
<br>
törü hem toku öıedi yinçge tapuğ
<br>
تؤرۆ هم تۏقو اؤېئدی یینچگه تاپوغ
<br>
uluğ hâcib itse açar yol kapuğ
<br>
اولوغ حاجب ایتسه آچار یۏل قاپوغ
<br>
beyt 2491.
<br>
بیت (۲۴۹۱)
<br>
muñar meñzetü keldi bilge sözi
<br>
موڭار مڭزتۆ کلدی بیلگه سؤزی
<br>
eşitse köñül bérsü alsu özi
<br>
ائشیتسه کؤڭۆل بیرسۆ آلسو اؤزی
<br>
beyt 2492.
<br>
بیت (۲۴۹۲)
<br>
uluğ iş-turur bu hâciblık işi
<br>
اولوغ ایش تورور بو حاجبلېق ایشی
<br>
munı başka éltmez meger ked kişi
<br>
مونې باشقا ایلتمز مگر کد کیشی
<br>
beyt 2493.
<br>
بیت (۲۴۹۳)
<br>
hâciblar işi tut ya begler işi
<br>
حاجبلار ایشی توت یا بگلر ایشی
<br>
uluğ ya kiçig tut ötügçi kişi
<br>
اولوغ یا کیچیگ توت اؤتۆگچی کیشی
<br>
beyt 2494.
<br>
بیت (۲۴۹۴)
<br>
açğıçı bitigçi ya iş tutğuçı
<br>
آچغېچې بیتیگچی یا ایش توتغوچې
<br>
ya tonçı etükçi ‘âmil bolğuçı
<br>
یا تۏنچې ائتۆکچی عامل بۏلغوچې
<br>
beyt 2495.
<br>
بیت (۲۴۹۵)
<br>
ya yat baz yalawaç keliş ya barış
<br>
یا یات باز یالاواچ کلیش یا بارېش
<br>
boşuğ bérgü açığ olarka tegiş
<br>
بۏشوغ بیرگۆ آچېغ اۏلارقا تگیش
<br>
beyt 2496.
<br>
بیت (۲۴۹۶)
<br>
konukları körgü ya boğuzı yémi
<br>
قۏنوقلارې کؤرگۆ یا بۏغوزې ییمی
<br>
açığlığ açığsızka kılsa emi
<br>
آچېغلېغ آچېغسېزقا قېلسا ائمی
<br>
beyt 2497.
<br>
بیت (۲۴۹۷)
<br>
uğrında erse kişi başlağu
<br>
اوغرېندا ایرسه کیشی باشلاغو
<br>
törüsin tokusın yazım kılmağu
<br>
تؤرۆسین تۏقوسېن یازېم قېلماغو
<br>
beyt 2498.
<br>
بیت (۲۴۹۸)
<br>
çığay tul yetîm kıssaˆ bérse ötüg
<br>
چېغای تول یتیم قېسساˆ بیرسه اؤتۆگ
<br>
anı barça tıñlap ötünse ötüg
<br>
آنې بارچا تېڭلاپ اؤتۆنسه اؤتۆگ
<br>
beyt 2499.
<br>
بیت (۲۴۹۹)
<br>
mezâlim üdinde ötügçilerig
<br>
مظالم اۆدینده اؤتۆگچیلریگ
<br>
körü alsa yol kılsa bolsa érig
<br>
کؤرۆ آلسا یۏل قېلسا بۏلسا ایریگ
<br>
beyt 2500.
<br>
بیت (۲۵۰۰)
<br>
yana körse iç taş yarağsızlarığ
<br>
یانا کؤرسه ایچ تاش یاراغسېزلارېغ
<br>
ayu bérse tıdsa kötürse arığ
<br>
آیو بیرسه تېدسا کؤتۆرسه آرېغ
<br>
beyt 2501.
<br>
بیت (۲۵۰۱)
<br>
bu yañlığ tü işler neçe ülgülüg
<br>
بو یاڭلېغ تۆ ایشلر نئچه اۆلگۆلۆگ
<br>
uluğ hâcib elgi tegir belgülüg
<br>
اولوغ حاجب ائلگی تگیر بلگۆلۆگ
<br>
beyt 2502.
<br>
بیت (۲۵۰۲)
<br>
bu işke basut barça andın kelir
<br>
بو ایشکه باسوت بارچا آندېن کلیر
<br>
kalı artasa kalsa andın kalır
<br>
قالې آرتاسا قالسا آندېن قالېر
<br>
beyt 2503.
<br>
بیت (۲۵۰۳)
<br>
ay ilig hâciblarka saklañu ol
<br>
آی ایلیگ حاجبلارقا ساقلاڭو اۏل
<br>
bu kaç yérde artuk katığlañu ol
<br>
بو قاچ ییرده آرتوق قاتېغلاڭو اۏل
<br>
beyt 2504.
<br>
بیت (۲۵۰۴)
<br>
biri beg sözini katığ tutsa berk
<br>
بیری بگ سؤزینی قاتېغ توتسا برک
<br>
ikinçi havâka ukuş kılsa örk
<br>
ایکینچی هواقا اوقوش قېلسا اؤرک
<br>
beyt 2505.
<br>
بیت (۲۵۰۵)
<br>
üçünçi körürde küdezse özin
<br>
اۆچۆنچی کؤرۆرده کۆدزسه اؤزین
<br>
tilinde çıkarmasa tegme sözin
<br>
تیلینده چېقارماسا تگمه سؤزین
<br>
beyt 2506.
<br>
بیت (۲۵۰۶)
<br>
orunç almasa kılsa barça işig
<br>
اۏرونچ آلماسا قېلسا بارچا ایشیگ
<br>
yağutsa begiñe yıramış kişig
<br>
یاغوتسا بگیڭه یېرامېش کیشیگ
<br>
beyt 2507.
<br>
بیت (۲۵۰۷)
<br>
iki neñ kişide bulunsa ilig
<br>
ایکی نڭ کیشیده بولونسا ایلیگ
<br>
añar bérmegil iş uzatma elig
<br>
آڭار بیرمه‌گیل ایش اوزاتما ائلیگ
<br>
beyt 2508.
<br>
بیت (۲۵۰۸)
<br>
biri tilde yalğan çıkarsa sözin
<br>
بیری تیلده یالغان چېقارسا سؤزین
<br>
biri egrilik ol sikirtse özin
<br>
بیری اگریلیک اۏل سیکیرتسه اؤزین
<br>
beyt 2509.
<br>
بیت (۲۵۰۹)
<br>
bu iki kılınç kimde bolsa köni
<br>
بو ایکی قېلېنچ کیمده بۏلسا کؤنی
<br>
özüñke yakurma ay ilig anı
<br>
اؤزۆڭکه یاقورما آی ایلیگ آنې
<br>
beyt 2510.
<br>
بیت (۲۵۱۰)
<br>
adın üç iş ol kör tapuğçı işi
<br>
آدېن اۆچ ایش اۏل کؤر تاپوغچې ایشی
<br>
küdezmese andın özi yér başı
<br>
کۆدزمه‌سه آندېن اؤزی ییر باشې
<br>
beyt 2511.
<br>
بیت (۲۵۱۱)
<br>
biri söz eşitse katığ tutsa berk
<br>
بیری سؤز ائشیتسه قاتېغ توتسا برک
<br>
biri körse teñsiz közin yumsa terk
<br>
بیری کؤرسه تڭسیز کؤزین یومسا ترک
<br>
beyt 2512.
<br>
بیت (۲۵۱۲)
<br>
üçünçi özin tutsa tursa köni
<br>
اۆچۆنچی اؤزین توتسا تورسا کؤنی
<br>
sewinçin keçürgey bu bulmış küni
<br>
سئوینچین کئچۆرگَی بو بولمېش کۆنی
<br>
beyt 2513.
<br>
بیت (۲۵۱۳)
<br>
negü tér eşitgil bügü bilge beg
<br>
نه‌گۆ تیر ائشیتگیل بۆگۆ بیلگه بگ
<br>
bu söz işke tutsa saña bolğa yég
<br>
بو سؤز ایشکه توتسا ساڭا بۏلغا ییگ
<br>
beyt 2514.
<br>
بیت (۲۵۱۴)
<br>
başıñ kolsa begler sözin sözleme
<br>
باشېڭ قۏلسا بگلر سؤزین سؤزله‌مه
<br>
yana ilke yazma başıñnı yéme
<br>
یانا ایلکه یازما باشېڭنې ییمه
<br>
beyt 2515.
<br>
بیت (۲۵۱۵)
<br>
kara ilke yazsa kurıtur başın
<br>
قارا ایلکه یازسا قورېتور باشېن
<br>
tili sözde yazsa uşatur tişin
<br>
تیلی سؤزده یازسا اوشاتور تیشین
<br>
beyt 2516.
<br>
بیت (۲۵۱۶)
<br>
telim körmişim bar tegimsiz kişi
<br>
تلیم کؤرمیشیم بار تیگیمسیز کیشی
<br>
turup ilke yazdı kesildi başı
<br>
توروپ ایلکه یازدې کسیلدی باشې
<br>
beyt 2517.
<br>
بیت (۲۵۱۷)
<br>
üküş me eşittim bu til sözlemiş
<br>
اۆکۆش مه ائشیتتیم بو تیل سؤزله‌میش
<br>
köñül sırrı açlıp erin başlamış
<br>
کؤڭۆل سېرّې آچلېپ ارین باشلامېش
<br>
beyt 2518.
<br>
بیت (۲۵۱۸)
<br>
yana aydı bilge bügü sözledi
<br>
یانا آیدې بیلگه بۆگۆ سؤزله‌دی
<br>
özin tutnumaz er başın yér tédi
<br>
اؤزین توتنوماز ار باشېن ییر تیدی
<br>
beyt 2519.
<br>
بیت (۲۵۱۹)
<br>
hâciblarka artuk küdezgü özüg
<br>
حاجبلارقا آرتوق کۆدزگۆ اؤزۆگ
<br>
körürde közüg hem ötügde sözüg
<br>
کؤرۆرده کؤزۆگ هم اؤتۆگده سؤزۆگ
<br>
beyt 2520.
<br>
بیت (۲۵۲۰)
<br>
üdi bolmağınça özi kirmese
<br>
اۆدی بۏلماغېنچا اؤزی کیرمه‌سه
<br>
ayıtmazda aşnu ötüg bérmese
<br>
آیېتمازدا آشنو اؤتۆگ بیرمه‌سه
<br>
beyt 2521.
<br>
بیت (۲۵۲۱)
<br>
negü tér eşitgil ukuşluğ tili
<br>
نه‌گۆ تیر ائشیتگیل اوقوشلوغ تیلی
<br>
ukuşluğ tili açtı ma‘nî yolı
<br>
اوقوشلوغ تیلی آچتې معنی یۏلې
<br>
beyt 2522.
<br>
بیت (۲۵۲۲)
<br>
üdi bolsa körkit meliklerke yüz
<br>
اۆدی بۏلسا کؤرکیت مَلِکلرکه یۆز
<br>
ayıttukta sözle tilin sözke söz
<br>
آیېتتوقتا سؤزله تیلین سؤزکه سؤز
<br>
beyt 2523.
<br>
بیت (۲۵۲۳)
<br>
kamuğ neñke vakt ol üdi belgülüg
<br>
قاموغ نڭکه وقت اۏل اۆدی بلگۆلۆگ
<br>
üdi boldı erse körür iki köz
<br>
اۆدی بۏلدې ایرسه کؤرۆر ایکی کؤز
<br>
beyt 2524.
<br>
بیت (۲۵۲۴)
<br>
bu yañlığ kerek barça erdem bilig
<br>
بو یاڭلېغ کیرک بارچا اردم بیلیگ
<br>
uluğ hâcib ötrü uzatsa elig
<br>
اولوغ حاجب اؤترۆ اوزاتسا ائلیگ
<br>
beyt 2525.
<br>
بیت (۲۵۲۵)
<br>
bu erdi ay ilig özüm bilmişi
<br>
بو ایردی آی ایلیگ اؤزۆم بیلمیشی
<br>
munukı ötündüm ayıtmış tuşı
<br>
مونوقې اؤتۆندۆم آیېتمېش توشې
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2526.
<br>
بیت (۲۵۲۶)
<br>
ilig aydı uktum eşittim bu söz
<br>
ایلیگ آیدې اوقتوم ائشیتتیم بو سؤز
<br>
takı bir söz aytur seniñdin bu öz
<br>
تاقې بیر سؤز آیتور سنیڭدین بو اؤز
<br>
beyt 2527.
<br>
بیت (۲۵۲۷)
<br>
maña ayğıl emdi kapuğ başlar er
<br>
ماڭا آیغېل ایمدی قاپوغ باشلار ار
<br>
negü teg kerek ay bu iş işler er
<br>
نه‌گۆ تگ کیرک آی بو ایش ایشلر ار
<br>
32
<br>
۳۲
<br>
ögdülmiş iligke kapuğ başlar er negü teg kerekin ayur
<br>
اؤگدۆلمیش ایلیگکه قاپوغ باشلار ار نه‌گۆ تگ کیرکین آیور
<br>
beyt 2528.
<br>
بیت (۲۵۲۸)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
esen inç tirilgil ay kılkı silig
<br>
اسن اینچ تیریلگیل آی قېلقې سیلیگ
<br>
beyt 2529.
<br>
بیت (۲۵۲۹)
<br>
kapuğ başlar er ked bağırsak kerek
<br>
قاپوغ باشلار ار کد باغېرساق کیرک
<br>
teni cânı birle tapuğsak kerek
<br>
تنی جانې بیرله تاپوغساق کیرک
<br>
beyt 2530.
<br>
بیت (۲۵۳۰)
<br>
kapuğda yarutsa karañku tünüg
<br>
قاپوغدا یاروتسا قاراڭقو تۆنۆگ
<br>
kapuğda batursa yarumış künüg
<br>
قاپوغدا باتورسا یارومېش کۆنۆگ
<br>
beyt 2531.
<br>
بیت (۲۵۳۱)
<br>
törü hem toku bilse kılsa tapuğ
<br>
تؤرۆ هم تۏقو بیلسه قېلسا تاپوغ
<br>
oñay bolsa kılkı kılınçı kamuğ
<br>
اۏڭای بۏلسا قېلقې قېلېنچې قاموغ
<br>
beyt 2532.
<br>
بیت (۲۵۳۲)
<br>
tuzı etmeki kéñ akı bolsa ked
<br>
توزې ائتمکی کیڭ آقې بۏلسا کد
<br>
kümüş bérse altun er at térse ked
<br>
کۆمۆش بیرسه آلتون ار آت تیرسه کد
<br>
beyt 2533.
<br>
بیت (۲۵۳۳)
<br>
kéçe bolsa yatğak bu yatsa burun
<br>
کیچه بۏلسا یاتغاق بو یاتسا بورون
<br>
ayu bérse tegme kişike orun
<br>
آیو بیرسه تگمه کیشیکه اۏرون
<br>
beyt 2534.
<br>
بیت (۲۵۳۴)
<br>
azak yat baz erse ayıtğu kerek
<br>
آزاق یات باز ایرسه آیېتغو کیرک
<br>
oduğrak kim erse yağutğu kerek
<br>
اۏدوغراق کیم ایرسه یاغوتغو کیرک
<br>
beyt 2535.
<br>
بیت (۲۵۳۵)
<br>
körü bekletip çıksa karşı kapuğ
<br>
کؤرۆ بکلتیپ چېقسا قارشې قاپوغ
<br>
tükel boldı ol künki barça tapuğ
<br>
تۆکل بۏلدې اۏل کۆنکی بارچا تاپوغ
<br>
beyt 2536.
<br>
بیت (۲۵۳۶)
<br>
yana erte tursa kapuğ başlasa
<br>
یانا ارته تورسا قاپوغ باشلاسا
<br>
kéçe tañda turğaknı tepretmese
<br>
کیچه تاڭدا تورغاقنې تپرتمه‌سه
<br>
beyt 2537.
<br>
بیت (۲۵۳۷)
<br>
kalı yol üdi bolsa başlap kirip
<br>
قالې یۏل اۆدی بۏلسا باشلاپ کیریپ
<br>
körünse hılın barça yumğı térip
<br>
کؤرۆنسه هېلېن بارچا یومغې تیریپ
<br>
beyt 2538.
<br>
بیت (۲۵۳۸)
<br>
özi çıksa körnüp üküş turmasa
<br>
اؤزی چېقسا کؤرنۆپ اۆکۆش تورماسا
<br>
kapuda kişi kolsa özde basa
<br>
قاپودا کیشی قۏلسا اؤزده باسا
<br>
beyt 2539.
<br>
بیت (۲۵۳۹)
<br>
er at kirse hılça körünse tüzü
<br>
ار آت کیرسه هېلچا کؤرۆنسه تۆزۆ
<br>
bu körse yarağlı yarağsız azu
<br>
بو کؤرسه یاراغلې یاراغسېز آزو
<br>
beyt 2540.
<br>
بیت (۲۵۴۰)
<br>
kalı yol kesilse kapuğ başçısı
<br>
قالې یۏل کسیلسه قاپوغ باشچېسې
<br>
yana kirgü bolsa er at sözçisi
<br>
یانا کیرگۆ بۏلسا ار آت سؤزچیسی
<br>
beyt 2541.
<br>
بیت (۲۵۴۱)
<br>
ötünse er at ötgi kolsa tilek
<br>
اؤتۆنسه ار آت اؤتگی قۏلسا تیلک
<br>
muñadmış kişike bu bolsa yölek
<br>
موڭادمېش کیشیکه بو بۏلسا یؤلک
<br>
beyt 2542.
<br>
بیت (۲۵۴۲)
<br>
alu bérse açı kör altun kümüş
<br>
آلو بیرسه آچې کؤر آلتون کۆمۆش
<br>
kayuka at alsa kayuka yumuş
<br>
قایوقا آت آلسا قایوقا یوموش
<br>
beyt 2543.
<br>
بیت (۲۵۴۳)
<br>
érig tapnurı kim bağırsak sewe
<br>
ایریگ تاپنورې کیم باغېرساق سئوه
<br>
tapınmaz kayusı yorığlı yawa
<br>
تاپېنماز قایوسې یۏرېغلې یاوا
<br>
beyt 2544.
<br>
بیت (۲۵۴۴)
<br>
yarağlığ kayu ol asığlığ kayu
<br>
یاراغلېغ قایو اۏل آسېغلېغ قایو
<br>
boluğluğ kayu ol tusuluğ kayu
<br>
بۏلوغلوغ قایو اۏل توسولوغ قایو
<br>
beyt 2545.
<br>
بیت (۲۵۴۵)
<br>
ötünse begiñe bu tegme birig
<br>
اؤتۆنسه بگیڭه بو تگمه بیریگ
<br>
aça adra bérse kötürse erig
<br>
آچا آدرا بیرسه کؤتۆرسه اریگ
<br>
beyt 2546.
<br>
بیت (۲۵۴۶)
<br>
çıkıp edgü yarlığ tegürse tilin
<br>
چېقېپ ائدگۆ یارلېغ تگۆرسه تیلین
<br>
er at köñli mundağ isitse alın
<br>
ار آت کؤڭلی مونداغ ایسیتسه آلېن
<br>
beyt 2547.
<br>
بیت (۲۵۴۷)
<br>
kapuğda ite tursa oldruğ turuğ
<br>
قاپوغدا ایته تورسا اۏلدروغ توروغ
<br>
tüzülse orun kalmasa bir kuruk
<br>
تۆزۆلسه اۏرون قالماسا بیر قوروق
<br>
beyt 2548.
<br>
بیت (۲۵۴۸)
<br>
körü alsa yat baz keligli kişig
<br>
کؤرۆ آلسا یات باز کلیگلی کیشیگ
<br>
ağır tutsa koldaş kılınmış işig
<br>
آغېر توتسا قۏلداش قېلېنمېش ایشیگ
<br>
beyt 2549.
<br>
بیت (۲۵۴۹)
<br>
liv aş tirki kirse körü ıdsa köz
<br>
لیو آش تیرکی کیرسه کؤرۆ اېدسا کؤز
<br>
yarağsıznı körse anı tıdsa öz
<br>
یاراغسېزنې کؤرسه آنې تېدسا اؤز
<br>
beyt 2550.
<br>
بیت (۲۵۵۰)
<br>
şireni çıkarda körüp saklasa
<br>
شیرئنی چېقاردا کؤرۆپ ساقلاسا
<br>
añar toğru yolda elig tegmese
<br>
آڭار تۏغرو یۏلدا ائلیگ تگمه‌سه
<br>
beyt 2551.
<br>
بیت (۲۵۵۱)
<br>
kapuğda çıkarsa liv aş tirkini
<br>
قاپوغدا چېقارسا لیو آش تیرکینی
<br>
körü tüz ületse begi körkini
<br>
کؤرۆ تۆز اۆلتسه بگی کؤرکینی
<br>
beyt 2552.
<br>
بیت (۲۵۵۲)
<br>
neçe ka tegürgü kerek bu aşığ
<br>
نئچه قا تگۆرگۆ کیرک بو آشېغ
<br>
kuruğ kodmasa bir içig hem taşığ
<br>
قوروغ قۏدماسا بیر ایچیگ هم تاشېغ
<br>
beyt 2553.
<br>
بیت (۲۵۵۳)
<br>
iki neñ bedütür bu begler çawı
<br>
ایکی نڭ بدۆتۆر بو بگلر چاوې
<br>
ilinde tuğı kör törinde livi
<br>
ایلینده توغې کؤر تؤرینده لیوی
<br>
beyt 2554.
<br>
بیت (۲۵۵۴)
<br>
adın ma iki neñ kapuğ körki ol
<br>
آدېن ما ایکی نڭ قاپوغ کؤرکی اۏل
<br>
bedütür beg atın açar kutka yol
<br>
بدۆتۆر بگ آتېن آچار قوتقا یۏل
<br>
beyt 2555.
<br>
بیت (۲۵۵۵)
<br>
uluğ hâcibı bolsa âzâd kişi
<br>
اولوغ حاجبې بۏلسا آزاد کیشی
<br>
takı bir yarağlığ kapuğ él başı
<br>
تاقې بیر یاراغلېغ قاپوغ ایل باشې
<br>
beyt 2556.
<br>
بیت (۲۵۵۶)
<br>
bu iki kişi birle itlür kapuğ
<br>
بو ایکی کیشی بیرله ایتلۆر قاپوغ
<br>
uluğluk bile atı yadlur kamuğ
<br>
اولوغلوق بیله آتې یادلور قاموغ
<br>
beyt 2557.
<br>
بیت (۲۵۵۷)
<br>
idişçi töşekçi yéme aşçıka
<br>
ایدیشچی تؤشکچی ییمه آشچېقا
<br>
tüzü köz kemişse yéme tuğçıka
<br>
تۆزۆ کؤز کمیشسه ییمه توغچېقا
<br>
beyt 2558.
<br>
بیت (۲۵۵۸)
<br>
yéme kuşçı kişçi yéme ok yaçı
<br>
ییمه قوشچې کیشچی ییمه اۏق یاچې
<br>
anuk tutsa künde kapuğda tuçı
<br>
آنوق توتسا کۆنده قاپوغدا توچې
<br>
beyt 2559.
<br>
بیت (۲۵۵۹)
<br>
turup barsa ewke hılın koldaşın
<br>
توروپ بارسا ائوکه هېلېن قۏلداشېن
<br>
özi birle éltse yétürse aşın
<br>
اؤزی بیرله ایلتسه ییتۆرسه آشېن
<br>
beyt 2560.
<br>
بیت (۲۵۶۰)
<br>
yétürse içürse todursa karın
<br>
ییتۆرسه ایچۆرسه تۏدورسا قارېن
<br>
kuruğ ıdmasa bérse özde barın
<br>
قوروغ اېدماسا بیرسه اؤزده بارېن
<br>
beyt 2561.
<br>
بیت (۲۵۶۱)
<br>
öziñe bir at ton tolum kılsa tap
<br>
اؤزیڭه بیر آت تۏن تۏلوم قېلسا تاپ
<br>
adının ülese bir az kodsa tap
<br>
آدېنېن اۆله‌سه بیر آز قۏدسا تاپ
<br>
beyt 2562.
<br>
بیت (۲۵۶۲)
<br>
tapuğka kelir erse yat baz kişi
<br>
تاپوغقا کلیر ایرسه یات باز کیشی
<br>
körü alsa itse otağı işi
<br>
کؤرۆ آلسا ایتسه اۏتاغې ایشی
<br>
beyt 2563.
<br>
بیت (۲۵۶۳)
<br>
tapuğka körüñinçe körse anı
<br>
تاپوغقا کؤرۆڭینچه کؤرسه آنې
<br>
aşı boğuzı ornı atı hem tonı
<br>
آشې بۏغوزې اۏرنې آتې هم تۏنې
<br>
beyt 2564.
<br>
بیت (۲۵۶۴)
<br>
yéme aytu tursa er at hâllerin
<br>
ییمه آیتو تورسا ار آت حاللارېن
<br>
açı hem tokı ya tonın oprakın
<br>
آچې هم تۏقې یا تۏنېن اۏپراقېن
<br>
beyt 2565.
<br>
بیت (۲۵۶۵)
<br>
muñadığlı barmu elig tarlıkın
<br>
موڭادېغلې بارمو ائلیگ تارلېقېن
<br>
muñıña yarasa ötese hakın
<br>
موڭېڭا یاراسا اؤته‌سه حقین
<br>
beyt 2566.
<br>
بیت (۲۵۶۶)
<br>
kim erse kapuğka birer kelmese
<br>
کیم ایرسه قاپوغقا بیرر کلمه‌سه
<br>
ayıtsa tilese ne bolmış tése
<br>
آیېتسا تیله‌سه نه بۏلمېش تیسه
<br>
beyt 2567.
<br>
بیت (۲۵۶۷)
<br>
kalı iglig erse ayıtğu kerek
<br>
قالې ایگلیگ ایرسه آیېتغو کیرک
<br>
yawalık kılur erse tıdğu kerek
<br>
یاوالېق قېلور ایرسه تېدغو کیرک
<br>
beyt 2568.
<br>
بیت (۲۵۶۸)
<br>
bu barça begiñe bağırsaklık ol
<br>
بو بارچا بگیڭه باغېرساقلېق اۏل
<br>
sewinçin tilep bu tapuğsaklık ol
<br>
سئوینچین تیلپ بو تاپوغساقلېق اۏل
<br>
beyt 2569.
<br>
بیت (۲۵۶۹)
<br>
negü tér eşitgil tapu kılmış er
<br>
نه‌گۆ تیر ائشیتگیل تاپو قېلمېش ار
<br>
tapuğ birle begde ağır bolmış er
<br>
تاپوغ بیرله بگده آغېر بۏلمېش ار
<br>
beyt 2570.
<br>
بیت (۲۵۷۰)
<br>
tapuğçı begiñe bağırsak kerek
<br>
تاپوغچې بگیڭه باغېرساق کیرک
<br>
bağırsak tégüçi tapuğsak kerek
<br>
باغېرساق تیگۆچی تاپوغساق کیرک
<br>
beyt 2571.
<br>
بیت (۲۵۷۱)
<br>
tapuğsak bir özkey bağırsak kulı
<br>
تاپوغساق بیر اؤزکَی باغېرساق قولې
<br>
bekütür yarı künde beglik ulı
<br>
بکۆتۆر یارې کۆنده بگلیک اولې
<br>
beyt 2572.
<br>
بیت (۲۵۷۲)
<br>
öz asğı tilemez bağırsak bolup
<br>
اؤز آسغې تیله‌مز باغېرساق بۏلوپ
<br>
beg asğı tiler künde edgü kolup
<br>
بگ آسغې تیلر کۆنده ائدگۆ قۏلوپ
<br>
beyt 2573.
<br>
بیت (۲۵۷۳)
<br>
asığ kılsa azğan anıñ men kulı
<br>
آسېغ قېلسا آزغان آنېڭ من قولې
<br>
çéçek yaslığ erse biçer-men ulı
<br>
چیچک یاسلېغ ایرسه بیچر من اولې
<br>
beyt 2574.
<br>
بیت (۲۵۷۴)
<br>
bağırsız tusulmaz oğulda körü
<br>
باغېرسېز توسولماز اۏغولدا کؤرۆ
<br>
bağırsak tapuğçı tususı örü
<br>
باغېرساق تاپوغچې توسوسې اؤرۆ
<br>
beyt 2575.
<br>
بیت (۲۵۷۵)
<br>
asığsız tusulmaz kadaş erse kod
<br>
آسېغسېز توسولماز قاداش ایرسه قۏد
<br>
tusulur adaş tut asığ birle tod
<br>
توسولور آداش توت آسېغ بیرله تۏد
<br>
beyt 2576.
<br>
بیت (۲۵۷۶)
<br>
tili birle yumşak süçig tutğu söz
<br>
تیلی بیرله یومشاق سۆچیگ توتغو سؤز
<br>
köñül tutsa alçak yaruk tutsa yüz
<br>
کؤڭۆل توتسا آلچاق یاروق توتسا یۆز
<br>
beyt 2577.
<br>
بیت (۲۵۷۷)
<br>
tügük yüz açığ söz kişig tumlıtur
<br>
تۆگۆک یۆز آچېغ سؤز کیشیگ توملېتور
<br>
tiriglikte kitmez köñülde yatur
<br>
تیریگلیکته کیتمز کؤڭۆلده یاتور
<br>
beyt 2578.
<br>
بیت (۲۵۷۸)
<br>
muñar meñzer emdi bu beytig okı
<br>
موڭار مڭزر ایمدی بو بیتیگ اۏقې
<br>
sözi ma‘nî birle ukulğay takı
<br>
سؤزی معنی بیرله اوقولغای تاقې
<br>
beyt 2579.
<br>
بیت (۲۵۷۹)
<br>
sözün sökse yalñuk açıtsa tilin
<br>
سؤزۆن سؤکسه یالڭوق آچېتسا تیلین
<br>
süñükke sızığ ol köñülke yalın
<br>
سۆڭۆککه سېزېغ اۏل کؤڭۆلکه یالېن
<br>
beyt 2580.
<br>
بیت (۲۵۸۰)
<br>
urup berge başı büter terk söner
<br>
اوروپ بئرگه باشې بۆتر ترک سؤنر
<br>
tilin sökse bütmez açığı yılın
<br>
تیلین سؤکسه بۆتمز آچېغې یېلېن
<br>
beyt 2581.
<br>
بیت (۲۵۸۱)
<br>
kalı atlanur bolsa begler süke
<br>
قالې آتلانور بۏلسا بگلر سۆکه
<br>
ya kuşka çögenke ya él körgüke
<br>
یا قوشقا چؤگنکه یا ایل کؤرگۆکه
<br>
beyt 2582.
<br>
بیت (۲۵۸۲)
<br>
idi sak küdezgü bu yérde begin
<br>
ایدی ساق کۆدزگۆ بو ییرده بگین
<br>
yoduğ tegmese anda teñsizlikin
<br>
یۏدوغ تگمه‌سه آندا تڭسیزلیکین
<br>
beyt 2583.
<br>
بیت (۲۵۸۳)
<br>
kalı tuşsa beglerke yañluk hatâ
<br>
قالې توشسا بگلرکه یاڭلوق خطا
<br>
tuşar at öze kuşta awda süde
<br>
توشار آت اؤزه قوشتا آودا سۆده
<br>
beyt 2584.
<br>
بیت (۲۵۸۴)
<br>
bütünsüz bar erse yıratğu anı
<br>
بۆتۆنسۆز بار ایرسه یېراتغو آنې
<br>
siziklig bar erse sakıñu anı
<br>
سیزیکلیگ بار ایرسه ساقېڭو آنې
<br>
beyt 2585.
<br>
بیت (۲۵۸۵)
<br>
bütün çın sewigli bağırsak kişi
<br>
بۆتۆن چېن سئویگلی باغېرساق کیشی
<br>
yakın yortsa begke küdezse başı
<br>
یاقېن یۏرتسا بگکه کۆدزسه باشې
<br>
beyt 2586.
<br>
بیت (۲۵۸۶)
<br>
sü başçı tüze tursa yortuğ kurın
<br>
سۆ باشچې تۆزه تورسا یۏرتوغ قورېن
<br>
ériglerni yığsa yetürse soñın
<br>
ایریگلرنی یېغسا یئتۆرسه سۏڭېن
<br>
beyt 2587.
<br>
بیت (۲۵۸۷)
<br>
kiçig kur uluğlar ara kirmese
<br>
کیچیگ قور اولوغلار آرا کیرمه‌سه
<br>
yırak taş yorığlı yakın yortmasa
<br>
یېراق تاش یۏرېغلې یاقېن یۏرتماسا
<br>
beyt 2588.
<br>
بیت (۲۵۸۸)
<br>
kapuğda neteg erse oldruğ turuğ
<br>
قاپوغدا نه‌تگ ایرسه اۏلدروغ توروغ
<br>
bu yortuğda andağ kerek ay uluğ
<br>
بو یۏرتوغدا آنداغ کیرک آی اولوغ
<br>
beyt 2589.
<br>
بیت (۲۵۸۹)
<br>
kapuğ başlar erniñ bağırsaklıkı
<br>
قاپوغ باشلار ارنیڭ باغېرساقلېقې
<br>
bu yañlığ kerek ay ajunçı akı
<br>
بو یاڭلېغ کیرک آی آژونچې آقې
<br>
beyt 2590.
<br>
بیت (۲۵۹۰)
<br>
bu yañlığ kerek bu kapuğ başlar er
<br>
بو یاڭلېغ کیرک بو قاپوغ باشلار ار
<br>
begi etmeki yép işin işler er
<br>
بگی ائتمکی ییپ ایشین ایشلر ار
<br>
beyt 2591.
<br>
بیت (۲۵۹۱)
<br>
munukı men aydım eşitti ilig
<br>
مونوقې من آیدېم ائشیتتی ایلیگ
<br>
talu er tilese üdürsü bilig
<br>
تالو ار تیله‌سه اۆدۆرسۆ بیلیگ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2592.
<br>
بیت (۲۵۹۲)
<br>
ilig aydı uktum munı belgülüg
<br>
ایلیگ آیدې اوقتوم مونې بلگۆلۆگ
<br>
takı bir sözüg ay maña ülgülüg
<br>
تاقې بیر سؤزۆگ آی ماڭا اۆلگۆلۆگ
<br>
beyt 2593.
<br>
بیت (۲۵۹۳)
<br>
bilir sen séziksiz ajun begleri
<br>
بیلیر سن سیزیکسیز آژون بگلری
<br>
yalawaç ıdur ildin ilke eri
<br>
یالاواچ اېدور ایلدین ایلکه اری
<br>
beyt 2594.
<br>
بیت (۲۵۹۴)
<br>
ayu bér maña bir bilig söz uzı
<br>
آیو بیر ماڭا بیر بیلیگ سؤز اوزې
<br>
yalawaç ıdur ildin ilke özi
<br>
یالاواچ اېدور ایلدین ایلکه اؤزی
<br>
beyt 2595.
<br>
بیت (۲۵۹۵)
<br>
negü teg kerek bu yalawaçlık er
<br>
نه‌گۆ تگ کیرک بو یالاواچلېق ار
<br>
añar bütse begler karılatsa yér
<br>
آڭار بۆتسه بگلر قارېلاتسا ییر
<br>
33
<br>
۳۳
<br>
ögdülmiş iligke yalawaç idğuka negü teg er kerekin ayur
<br>
اؤگدۆلمیش ایلیگکه یالاواچ ایدغوقا نه‌گۆ تگ ار کیرکین آیور
<br>
beyt 2596.
<br>
بیت (۲۵۹۶)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
bu işke idi ked yetürsü bilig
<br>
بو ایشکه ایدی کد یئتۆرسۆ بیلیگ
<br>
beyt 2597.
<br>
بیت (۲۵۹۷)
<br>
kamuğ erde üdrüm yalawaç kerek
<br>
قاموغ ارده اۆدرۆم یالاواچ کیرک
<br>
biliglig ukuşluğ talu ked yürek
<br>
بیلیگلیگ اوقوشلوغ تالو کد یۆرک
<br>
beyt 2598.
<br>
بیت (۲۵۹۸)
<br>
bayat kullarında eñ üdründüsi
<br>
بایات قوللارېندا اڭ اۆدرۆندۆسی
<br>
yalawaçlar erdi kişi edgüsi
<br>
یالاواچلار ایردی کیشی ائدگۆسی
<br>
beyt 2599.
<br>
بیت (۲۵۹۹)
<br>
yalawaçtın itlür telim törlüg iş
<br>
یالاواچتېن ایتلۆر تلیم تؤرلۆگ ایش
<br>
yalawaçtın ötrü kelür körklüg iş
<br>
یالاواچتېن اؤترۆ کلۆر کؤرکلۆگ ایش
<br>
beyt 2600.
<br>
بیت (۲۶۰۰)
<br>
ukuşluğ kerek ked yalawaç örüg
<br>
اوقوشلوغ کیرک کد یالاواچ اؤرۆگ
<br>
biliglig kerek sözke bilse yörüg
<br>
بیلیگلیگ کیرک سؤزکه بیلسه یؤرۆگ
<br>
beyt 2601.
<br>
بیت (۲۶۰۱)
<br>
yana bilse söznüñ içi hem taşı
<br>
یانا بیلسه سؤزنۆڭ ایچی هم تاشې
<br>
itilse anıñ ötrü tüzmiş işi
<br>
ایتیلسه آنېڭ اؤترۆ تۆزمیش ایشی
<br>
beyt 2602.
<br>
بیت (۲۶۰۲)
<br>
negü tér eşitgil ajunçı beg er
<br>
نه‌گۆ تیر ائشیتگیل آژونچې بگ ار
<br>
bodun başlağuçı biliglig yég er
<br>
بۏدون باشلاغوچې بیلیگلیگ ییگ ار
<br>
beyt 2603.
<br>
بیت (۲۶۰۳)
<br>
öküşte talu er ukuşluğnı bil
<br>
اؤکۆشته تالو ار اوقوشلوغنې بیل
<br>
bodunda bedüki biligligni kıl
<br>
بۏدوندا بدۆکی بیلیگلیگنی قېل
<br>
beyt 2604.
<br>
بیت (۲۶۰۴)
<br>
kayu işte aşnu aşunsa ukuş
<br>
قایو ایشته آشنو آشونسا اوقوش
<br>
ol iş baçka bardı sınadım üküş
<br>
اۏل ایش باچقا باردې سېنادېم اۆکۆش
<br>
beyt 2605.
<br>
بیت (۲۶۰۵)
<br>
kayu işke bilge yetürdi bilig
<br>
قایو ایشکه بیلگه یئتۆردی بیلیگ
<br>
anı yetti tuttı tegürdi elig
<br>
آنې یئتتی توتتې تگۆردی ائلیگ
<br>
beyt 2606.
<br>
بیت (۲۶۰۶)
<br>
ukuş işke tutsa bilig başlasa
<br>
اوقوش ایشکه توتسا بیلیگ باشلاسا
<br>
üküş işler itlür kişi işlese
<br>
اۆکۆش ایشلر ایتلۆر کیشی ایشله‌سه
<br>
beyt 2607.
<br>
بیت (۲۶۰۷)
<br>
bağırsak kerek hem közi köñli tok
<br>
باغېرساق کیرک هم کؤزی کؤڭلی تۏق
<br>
bütün çın kılıkı köni bolsa ok
<br>
بۆتۆن چېن قېلېقې کؤنی بۏلسا اۏق
<br>
beyt 2608.
<br>
بیت (۲۶۰۸)
<br>
bağırsak tapuğçı beg asğın tiler
<br>
باغېرساق تاپوغچې بگ آسغېن تیلر
<br>
beg asğın tilegli begin çın sewer
<br>
بگ آسغېن تیلگلی بگین چېن سئور
<br>
beyt 2609.
<br>
بیت (۲۶۰۹)
<br>
begiñe asığçı bağırsaknı bil
<br>
بگیڭه آسېغچې باغېرساقنې بیل
<br>
bağırsaknı bulsa özüñ bağrı kıl
<br>
باغېرساقنې بولسا اؤزۆڭ باغرې قېل
<br>
beyt 2610.
<br>
بیت (۲۶۱۰)
<br>
bağırsak tapuğçı bağır sanı teg
<br>
باغېرساق تاپوغچې باغېر سانې تگ
<br>
bağırda yakınrak yürek kanı teg
<br>
باغېردا یاقېنراق یۆرک قانې تگ
<br>
beyt 2611.
<br>
بیت (۲۶۱۱)
<br>
közi suk kişi özke erksiz bolur
<br>
کؤزی سوق کیشی اؤزکه ارکسیز بۏلور
<br>
bu suklar yalawaçka teñsiz bolur
<br>
بو سوقلار یالاواچقا تڭسیز بۏلور
<br>
beyt 2612.
<br>
بیت (۲۶۱۲)
<br>
közi tok çığay erse bayka sanur
<br>
کؤزی تۏق چېغای ایرسه بایقا سانور
<br>
serinse kişi tegme işte unur
<br>
سرینسه کیشی تگمه ایشته اونور
<br>
beyt 2613.
<br>
بیت (۲۶۱۳)
<br>
suk er umduçı ol yawuz umduçı
<br>
سوق ار اومدوچې اۏل یاووز اومدوچې
<br>
kişi umduçısı atı koltğuçı
<br>
کیشی اومدوچېسې آتې قۏلتغوچې
<br>
beyt 2614.
<br>
بیت (۲۶۱۴)
<br>
negü tér eşitgil közi tok kişi
<br>
نه‌گۆ تیر ائشیتگیل کؤزی تۏق کیشی
<br>
közi tok kişi boldı baylar başı
<br>
کؤزی تۏق کیشی بۏلدې بایلار باشې
<br>
beyt 2615.
<br>
بیت (۲۶۱۵)
<br>
çığay kılsa kimni közi suklukı
<br>
چېغای قېلسا کیمنی کؤزی سوقلوقې
<br>
bayutmaz anı bu ajun toklukı
<br>
بایوتماز آنې بو آژون تۏقلوقې
<br>
beyt 2616.
<br>
بیت (۲۶۱۶)
<br>
kimi erse umdu kılur erse kul
<br>
کیمی ایرسه اومدو قېلور ایرسه قول
<br>
anıñ boşlukı kör ölüm birle ol
<br>
آنېڭ بۏشلوقې کؤر اؤلۆم بیرله اۏل
<br>
beyt 2617.
<br>
بیت (۲۶۱۷)
<br>
takı yakşı aymış bilig bérgüçi
<br>
تاقې یاقشې آیمېش بیلیگ بیرگۆچی
<br>
közi sukka öt saw erig bérgüçi
<br>
کؤزی سوققا اؤت ساو اریگ بیرگۆچی
<br>
beyt 2618.
<br>
بیت (۲۶۱۸)
<br>
tükel bay bolayın tése belgülüg
<br>
تۆکل بای بۏلایېن تیسه بلگۆلۆگ
<br>
köñül baylıkı kol ay ersig külüg
<br>
کؤڭۆل بایلېقې قۏل آی ارسیگ کۆلۆگ
<br>
beyt 2619.
<br>
بیت (۲۶۱۹)
<br>
neçe me kul erse közi tok beg ol
<br>
نئچه مه قول ایرسه کؤزی تۏق بگ اۏل
<br>
suk öz beglikindin bu kulluk yég ol
<br>
سوق اؤز بگلیکیندین بو قوللوق ییگ اۏل
<br>
beyt 2620.
<br>
بیت (۲۶۲۰)
<br>
kayu beg suk erse çığay ol çığay
<br>
قایو بگ سوق ایرسه چېغای اۏل چېغای
<br>
kayu kul közi tok beg ol köñli bay
<br>
قایو قول کؤزی تۏق بگ اۏل کؤڭلی بای
<br>
beyt 2621.
<br>
بیت (۲۶۲۱)
<br>
uwutluğ kerek ked amul hem silig
<br>
اوووتلوغ کیرک کد آمول هم سیلیگ
<br>
siliglik bile bilse törlüg bilig
<br>
سیلیگلیک بیله بیلسه تؤرلۆگ بیلیگ
<br>
beyt 2622.
<br>
بیت (۲۶۲۲)
<br>
uwut bolmasa er otun él bolur
<br>
اوووت بۏلماسا ار اۏتون ایل بۏلور
<br>
uwut birle yalñuk bütünlük kılur
<br>
اوووت بیرله یالڭوق بۆتۆنلۆک قېلور
<br>
beyt 2623.
<br>
بیت (۲۶۲۳)
<br>
amul bolsa ötrü atanur tüzün
<br>
آمول بۏلسا اؤترۆ آتانور تۆزۆن
<br>
silig bolsa kılkı sewitür özün
<br>
سیلیگ بۏلسا قېلقې سئویتۆر اؤزۆن
<br>
beyt 2624.
<br>
بیت (۲۶۲۴)
<br>
tetiglik bile bolsa erke bilig
<br>
تتیگلیک بیله بۏلسا ارکه بیلیگ
<br>
tüzü işke tegrür bu bilgi elig
<br>
تۆزۆ ایشکه تگرۆر بو بیلگی ائلیگ
<br>
beyt 2625.
<br>
بیت (۲۶۲۵)
<br>
bu beytig okığıl negü tér eşit
<br>
بو بیتیگ اۏقېغېل نه‌گۆ تیر ائشیت
<br>
bilig birle başlap özüñke iş it
<br>
بیلیگ بیرله باشلاپ اؤزۆڭکه ایش ایت
<br>
beyt 2626.
<br>
بیت (۲۶۲۶)
<br>
ukuş birle uk iş bilig birle bil
<br>
اوقوش بیرله اوق ایش بیلیگ بیرله بیل
<br>
künüñ bolsu kutluğ kutadsunı yıl
<br>
کۆنۆڭ بۏلسو قوتلوغ قوتادسونې یېل
<br>
beyt 2627.
<br>
بیت (۲۶۲۷)
<br>
tetiglik bile er tilekke tegir
<br>
تتیگلیک بیله ار تیلککه تگیر
<br>
bilig bil ukuş uk işiñ ötrü kıl
<br>
بیلیگ بیل اوقوش اوق ایشیڭ اؤترۆ قېل
<br>
beyt 2628.
<br>
بیت (۲۶۲۸)
<br>
tetiglik bile bilse törlüg bitig
<br>
تتیگلیک بیله بیلسه تؤرلۆگ بیتیگ
<br>
bitig bilse ötrü bolur er tetig
<br>
بیتیگ بیلسه اؤترۆ بۏلور ار تتیگ
<br>
beyt 2629.
<br>
بیت (۲۶۲۹)
<br>
bitise okısa eşitse sözüg
<br>
بیتیسه اۏقېسا ائشیتسه سؤزۆگ
<br>
anın ötrü bilge kılur er özüñ
<br>
آنېن اؤترۆ بیلگه قېلور ار اؤزۆڭ
<br>
beyt 2630.
<br>
بیت (۲۶۳۰)
<br>
kamuğ törlüg erdem bu bilse tükel
<br>
قاموغ تؤرلۆگ اردم بو بیلسه تۆکل
<br>
bu erdem bile er meñiz kılsa al
<br>
بو اردم بیله ار مڭیز قېلسا آل
<br>
beyt 2631.
<br>
بیت (۲۶۳۱)
<br>
kitâblar okır hem bilir erse söz
<br>
کتابلار اۏقېر هم بیلیر ایرسه سؤز
<br>
ukar erse şi‘r hem koşar erse öz
<br>
اوقار ایرسه شعر هم قۏشار ایرسه اؤز
<br>
beyt 2632.
<br>
بیت (۲۶۳۲)
<br>
nücûm bilse tıb hem yora bilse tüş
<br>
نجوم بیلسه طب هم یۏرا بیلسه تۆش
<br>
anıñ yormışı teg sözi kelse tuş
<br>
آنېڭ یۏرمېشې تگ سؤزی کلسه توش
<br>
beyt 2633.
<br>
بیت (۲۶۳۳)
<br>
bilir erse sakış yéme hendese
<br>
بیلیر ایرسه ساقېش ییمه هندسه
<br>
‘aded cedri kılsa misâhat basa
<br>
عدد جدری قېلسا مساحت باسا
<br>
beyt 2634.
<br>
بیت (۲۶۳۴)
<br>
yana nerd ü şatranc bilir erse ked
<br>
یانا نرد و شطرنج بیلیر ایرسه کد
<br>
harîfleri andın ulır erse ked
<br>
حریفلری آندېن اولېر ایرسه کد
<br>
beyt 2635.
<br>
بیت (۲۶۳۵)
<br>
çögenke ked erse atar erse ok
<br>
چؤگنکه کد ایرسه آتار ایرسه اۏق
<br>
yéme kuşçı awçı ajunda ozuk
<br>
ییمه قوشچې آوچې آژوندا اۏزوق
<br>
beyt 2636.
<br>
بیت (۲۶۳۶)
<br>
kamuğ til bilir erse açsa tilig
<br>
قاموغ تیل بیلیر ایرسه آچسا تیلیگ
<br>
kamuğ hatnı bilse bitise elig
<br>
قاموغ خطنی بیلسه بیتیسه ائلیگ
<br>
beyt 2637.
<br>
بیت (۲۶۳۷)
<br>
bu yañlığ kerek barça erdem bilir
<br>
بو یاڭلېغ کیرک بارچا اردم بیلیر
<br>
bu yañlığ yalawaç tilekke tegir
<br>
بو یاڭلېغ یالاواچ تیلککه تگیر
<br>
beyt 2638.
<br>
بیت (۲۶۳۸)
<br>
yalawaç tetig bolsa bilge oduğ
<br>
یالاواچ تتیگ بۏلسا بیلگه اۏدوغ
<br>
beg asğı bolur anda tutnur boduğ
<br>
بگ آسغې بۏلور آندا توتنور بۏدوغ
<br>
beyt 2639.
<br>
بیت (۲۶۳۹)
<br>
yalawaç yawuz bolsa kıwçak kowı
<br>
یالاواچ یاووز بۏلسا قېوچاق قۏوې
<br>
séziksiz tüker anda begler suwı
<br>
سیزیکسیز تۆکر آندا بگلر سووې
<br>
beyt 2640.
<br>
بیت (۲۶۴۰)
<br>
yalawaç barır er idi ked kerek
<br>
یالاواچ بارېر ار ایدی کد کیرک
<br>
kamuğ törlüg işke bu tutsa yürek
<br>
قاموغ تؤرلۆگ ایشکه بو توتسا یۆرک
<br>
beyt 2641.
<br>
بیت (۲۶۴۱)
<br>
kayu törlüg erdem añar satsalar
<br>
قایو تؤرلۆگ اردم آڭار ساتسالار
<br>
anı utsa ötrü ağır tutsalar
<br>
آنې اوتسا اؤترۆ آغېر توتسالار
<br>
beyt 2642.
<br>
بیت (۲۶۴۲)
<br>
kayu törlüg er me sözin sözlese
<br>
قایو تؤرلۆگ ار مه سؤزین سؤزله‌سه
<br>
anı uksa bilse yana kizlese
<br>
آنې اوقسا بیلسه یانا کیزله‌سه
<br>
beyt 2643.
<br>
بیت (۲۶۴۳)
<br>
yalawaç bilir bolsa erdem kamuğ
<br>
یالاواچ بیلیر بۏلسا اردم قاموغ
<br>
bedüyür begi atı ilde uluğ
<br>
بدۆیۆر بگی آتې ایلده اولوغ
<br>
beyt 2644.
<br>
بیت (۲۶۴۴)
<br>
negü tér eşitgil bilir kök ayuk
<br>
نه‌گۆ تیر ائشیتگیل بیلیر کؤک آیوق
<br>
bu söz ukmasa er anıñ ögi yok
<br>
بو سؤز اوقماسا ار آنېڭ اؤگی یۏق
<br>
beyt 2645.
<br>
بیت (۲۶۴۵)
<br>
kimiñ erdemi bolsa atı yorır
<br>
کیمیڭ اردمی بۏلسا آتې یۏرېر
<br>
kalı bolmasa erdem atsız karır
<br>
قالې بۏلماسا اردم آتسېز قارېر
<br>
beyt 2646.
<br>
بیت (۲۶۴۶)
<br>
kişi erdemi birle erdin keçer
<br>
کیشی اردمی بیرله اردین کئچر
<br>
üküş bolsa erdem er örlep uçar
<br>
اۆکۆش بۏلسا اردم ار اؤرله‌پ اوچار
<br>
beyt 2647.
<br>
بیت (۲۶۴۷)
<br>
elig sunsa erdem bile er tegip
<br>
ائلیگ سونسا اردم بیله ار تگیپ
<br>
uluğ tağ başın yére ildrür egip
<br>
اولوغ تاغ باشېن ییره ایلدرۆر اگیپ
<br>
beyt 2648.
<br>
بیت (۲۶۴۸)
<br>
söz ukğan kerek bolsa hâzır cevâb
<br>
سؤز اوقغان کیرک بۏلسا حاضر جواب
<br>
cevâb kılsa bérmiş söziñe savâb
<br>
جواب قېلسا بیرمیش سؤزیڭه صواب
<br>
beyt 2649.
<br>
بیت (۲۶۴۹)
<br>
bor içmez kerek ked özin tutğuçı
<br>
بۏر ایچمز کیرک کد اؤزین توتغوچې
<br>
özin tutğuçı er bulur kut küçi
<br>
اؤزین توتغوچې ار بولور قوت کۆچی
<br>
beyt 2650.
<br>
بیت (۲۶۵۰)
<br>
biliglig bor içse biligsiz bolur
<br>
بیلیگلیگ بۏر ایچسه بیلیگسیز بۏلور
<br>
biligsiz esürse adın ne kalur
<br>
بیلیگسیز ایسۆرسه آدېن نه قالور
<br>
beyt 2651.
<br>
بیت (۲۶۵۱)
<br>
bor ol bu biligke ukuşka yağı
<br>
بۏر اۏل بو بیلیگکه اوقوشقا یاغې
<br>
bor atı hakîkat tütüş ol çoğı
<br>
بۏر آتې حقیقت تۆتۆش اۏل چۏغې
<br>
beyt 2652.
<br>
بیت (۲۶۵۲)
<br>
neçe me biliglig ukuşluğ kişi
<br>
نئچه مه بیلیگلیگ اوقوشلوغ کیشی
<br>
başın borka soksa buzar öz işi
<br>
باشېن بۏرقا سۏقسا بوزار اؤز ایشی
<br>
beyt 2653.
<br>
بیت (۲۶۵۳)
<br>
neçe me uwutluğ silig kılkı uz
<br>
نئچه مه اوووتلوغ سیلیگ قېلقې اوز
<br>
bor içse otunluk kılur barça öz
<br>
بۏر ایچسه اۏتونلوق قېلور بارچا اؤز
<br>
beyt 2654.
<br>
بیت (۲۶۵۴)
<br>
isizim uwut ya ukuş ög bilig
<br>
ایسیزیم اوووت یا اوقوش اؤگ بیلیگ
<br>
arığsız bu borka bérür ay silig
<br>
آرېغسېز بو بۏرقا بیرۆر آی سیلیگ
<br>
beyt 2655.
<br>
بیت (۲۶۵۵)
<br>
bor içme bor içse barır er kutı
<br>
بۏر ایچمه بۏر ایچسه بارېر ار قوتې
<br>
bor içse bolur tilve munduz atı
<br>
بۏر ایچسه بۏلور تیلوه موندوز آتې
<br>
beyt 2656.
<br>
بیت (۲۶۵۶)
<br>
karınka süçig kirse çıkrur sözüg
<br>
قارېنقا سۆچیگ کیرسه چېقرور سؤزۆگ
<br>
bu çıkmış söz ök yandru örter özüg
<br>
بو چېقمېش سؤز اؤک یاندرو اؤرتر اؤزۆگ
<br>
beyt 2657.
<br>
بیت (۲۶۵۷)
<br>
negü tér eşitgil bu beyt ayğuçı
<br>
نه‌گۆ تیر ائشیتگیل بو بیت آیغوچې
<br>
okığıl açılğay taşı hem içi
<br>
اۏقېغېل آچېلغای تاشې هم ایچی
<br>
beyt 2658.
<br>
بیت (۲۶۵۸)
<br>
kalı içtiñ erse esürgü süçig
<br>
قالې ایچتیڭ ایرسه اسۆرگۆ سۆچیگ
<br>
köñül sırrı açtı çıkardı içig
<br>
کؤڭۆل سېرّې آچتې چېقاردې ایچیگ
<br>
beyt 2659.
<br>
بیت (۲۶۵۹)
<br>
biliglig bor içse biligsiz bolur
<br>
بیلیگلیگ بۏر ایچسه بیلیگسیز بۏلور
<br>
biligsiz bor içse bolur kenç kiçig
<br>
بیلیگسیز بۏر ایچسه بۏلور کنچ کیچیگ
<br>
beyt 2660.
<br>
بیت (۲۶۶۰)
<br>
tili uz kerek hem köñüllüg kerek
<br>
تیلی اوز کیرک هم کؤڭۆللۆگ کیرک
<br>
sözi uz kerek hem ked öglüg kerek
<br>
سؤزی اوز کیرک هم کد اؤگلۆگ کیرک
<br>
beyt 2661.
<br>
بیت (۲۶۶۱)
<br>
siñimlig bolur ol tili uz kişi
<br>
سیڭیملیگ بۏلور اۏل تیلی اوز کیشی
<br>
sözi uz yorısa yarar er işi
<br>
سؤزی اوز یۏرېسا یارار ار ایشی
<br>
beyt 2662.
<br>
بیت (۲۶۶۲)
<br>
köñüllüg kerek ked unıtmasa söz
<br>
کؤڭۆللۆگ کیرک کد اونېتماسا سؤز
<br>
negü söz eşitse katığ tutsa öz
<br>
نه‌گۆ سؤز ائشیتسه قاتېغ توتسا اؤز
<br>
beyt 2663.
<br>
بیت (۲۶۶۳)
<br>
yüzi körki körklüg kerek hem bodı
<br>
یۆزی کؤرکی کؤرکلۆگ کیرک هم بۏدې
<br>
yülüg bolsa bod sın kişide kedi
<br>
یۆلۆگ بۏلسا بۏد سېن کیشیده کدی
<br>
beyt 2664.
<br>
بیت (۲۶۶۴)
<br>
özi ersig erse bedük himmeti
<br>
اؤزی ارسیگ ایرسه بدۆک همّتی
<br>
bu iki bile ol kişi kıymeti
<br>
بو ایکی بیله اۏل کیشی قیمتی
<br>
beyt 2665.
<br>
بیت (۲۶۶۵)
<br>
sözi bolsa yumşak şeker teg süçig
<br>
سؤزی بۏلسا یومشاق شَکَر تگ سۆچیگ
<br>
süçig sözke yumşar uluğ hem kiçig
<br>
سۆچیگ سؤزکه یومشار اولوغ هم کیچیگ
<br>
beyt 2666.
<br>
بیت (۲۶۶۶)
<br>
yalawaç işi kör neçe söz bolur
<br>
یالاواچ ایشی کؤر نئچه سؤز بۏلور
<br>
sözi yakşı bolsa tilekin bulur
<br>
سؤزی یاقشې بۏلسا تیلکین بولور
<br>
beyt 2667.
<br>
بیت (۲۶۶۷)
<br>
bu yarlığ kişi bulsa ilig kutı
<br>
بو یارلېغ کیشی بولسا ایلیگ قوتې
<br>
añar bérse bolğay yalawaç atı
<br>
آڭار بیرسه بۏلغای یالاواچ آتې
<br>
beyt 2668.
<br>
بیت (۲۶۶۸)
<br>
anı ıdsa bolğay yalawaçlıkın
<br>
آنې اېدسا بۏلغای یالاواچلېقېن
<br>
yırak erse yat baz öz erse yakın
<br>
یېراق ایرسه یات باز اؤز ایرسه یاقېن
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2669.
<br>
بیت (۲۶۶۹)
<br>
ilig aydı uktum eşittim munı
<br>
ایلیگ آیدې اوقتوم ائشیتتیم مونې
<br>
takı bir sözüm bar ayu bér anı
<br>
تاقې بیر سؤزۆم بار آیو بیر آنې
<br>
beyt 2670.
<br>
بیت (۲۶۷۰)
<br>
seniñdin ötelsün maña söz takı
<br>
سنیڭدین اؤتلسۆن ماڭا سؤز تاقې
<br>
meniñdin ötelsün saña söz hakı
<br>
منیڭدین اؤتلسۆن ساڭا سؤز حقی
<br>
beyt 2671.
<br>
بیت (۲۶۷۱)
<br>
bitigçi negü teg kerek ay tetig
<br>
بیتیگچی نه‌گۆ تگ کیرک آی تتیگ
<br>
añar beg ınanıp bititse bitig
<br>
آڭار بگ اېنانېپ بیتیتسه بیتیگ
<br>
34
<br>
۳۴
<br>
ögdülmiş iligke bitigçi ılımğa negü teg kerekin ayur
<br>
اؤگدۆلمیش ایلیگکه بیتیگچی اېلېمغا نه‌گۆ تگ کیرکین آیور
<br>
beyt 2672.
<br>
بیت (۲۶۷۲)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
bu işke idi ked yetürsü bilig
<br>
بو ایشکه ایدی کد یئتۆرسۆ بیلیگ
<br>
beyt 2673.
<br>
بیت (۲۶۷۳)
<br>
ötüg bérdi ögdülmiş aydı ay beg
<br>
اؤتۆگ بیردی اؤگدۆلمیش آیدې آی بگ
<br>
yorayın bu sözni köñülteki teg
<br>
یۏرایېن بو سؤزنی کؤڭۆلته‌کی تگ
<br>
beyt 2674.
<br>
بیت (۲۶۷۴)
<br>
neçe me bilig bilse begler özi
<br>
نئچه مه بیلیگ بیلسه بگلر اؤزی
<br>
bitigçi kerek ol bitise sözi
<br>
بیتیگچی کیرک اۏل بیتیسه سؤزی
<br>
beyt 2675.
<br>
بیت (۲۶۷۵)
<br>
bitigçike ayğu kerek iç sözin
<br>
بیتیگچیکه آیغو کیرک ایچ سؤزین
<br>
küdezse bitigçi üküş ya azın
<br>
کۆدزسه بیتیگچی اۆکۆش یا آزېن
<br>
beyt 2676.
<br>
بیت (۲۶۷۶)
<br>
bu iç söz tutuğlı bütün çın kerek
<br>
بو ایچ سؤز توتوغلې بۆتۆن چېن کیرک
<br>
bütünlükke artuk bütün dîn kerek
<br>
بۆتۆنلۆککه آرتوق بۆتۆن دین کیرک
<br>
beyt 2677.
<br>
بیت (۲۶۷۷)
<br>
kalı tutmasa bu bitigçi sözüg
<br>
قالې توتماسا بو بیتیگچی سؤزۆگ
<br>
begi sırrı açlur bu örter özüñ
<br>
بگی سېرّې آچلور بو اؤرتر اؤزۆڭ
<br>
beyt 2678.
<br>
بیت (۲۶۷۸)
<br>
neçe me bu begler sözin kizlese
<br>
نئچه مه بو بگلر سؤزین کیزله‌سه
<br>
bu iki kişike kerek sözlese
<br>
بو ایکی کیشیکه کیرک سؤزله‌سه
<br>
beyt 2679.
<br>
بیت (۲۶۷۹)
<br>
birisi bitigçi birisi vezîr
<br>
بیریسی بیتیگچی بیریسی وزیر
<br>
bu iki kişike söz açmak tegir
<br>
بو ایکی کیشیکه سؤز آچماق تگیر
<br>
beyt 2680.
<br>
بیت (۲۶۸۰)
<br>
bu iki kişike söz açğu kerek
<br>
بو ایکی کیشیکه سؤز آچغو کیرک
<br>
söz açsa awağları yüdgü kerek
<br>
سؤز آچسا آواغلارې یۆدگۆ کیرک
<br>
beyt 2681.
<br>
بیت (۲۶۸۱)
<br>
bu iki kişide bolur barça söz
<br>
بو ایکی کیشیده بۏلور بارچا سؤز
<br>
bu söz tutmasa öz işin buzdı öz
<br>
بو سؤز توتماسا اؤز ایشین بوزدې اؤز
<br>
beyt 2682.
<br>
بیت (۲۶۸۲)
<br>
idi yakşı aymış ötüken begi
<br>
ایدی یاقشې آیمېش اؤتۆکن بگی
<br>
tilin tutzu bérmiş saña söz yégi
<br>
تیلین توتزو بیرمیش ساڭا سؤز ییگی
<br>
beyt 2683.
<br>
بیت (۲۶۸۳)
<br>
ay begler ınançı sözüg kizle berk
<br>
آی بگلر اېنانچې سؤزۆگ کیزله برک
<br>
sözüg kizlemese başıñ barğa terk
<br>
سؤزۆگ کیزله‌مه‌سه باشېڭ بارغا ترک
<br>
beyt 2684.
<br>
بیت (۲۶۸۴)
<br>
bu ağzıñ misâli üñür sanı teg
<br>
بو آغزېڭ مثالی اۆڭۆر سانې تگ
<br>
sözüg çıksa andın sehar tanı teg
<br>
سؤزۆگ چېقسا آندېن سحر تانې تگ
<br>
beyt 2685.
<br>
بیت (۲۶۸۵)
<br>
yazıldı ajunka anı tirgüsüz
<br>
یازېلدې آژونقا آنې تیرگۆسۆز
<br>
eşitti tüzü halk anı örtgüsüz
<br>
ائشیتتی تۆزۆ خلق آنې اؤرتگۆسۆز
<br>
beyt 2686.
<br>
بیت (۲۶۸۶)
<br>
ağızdın ara ot ara suw çıkar
<br>
آغېزدېن آرا اۏت آرا سوو چېقار
<br>
birisi itigli birisi yıkar
<br>
بیریسی ایتیگلی بیریسی یېقار
<br>
beyt 2687.
<br>
بیت (۲۶۸۷)
<br>
küyer ot teg ol bu kereksiz sözüg
<br>
کۆیر اۏت تگ اۏل بو کیرکسیز سؤزۆگ
<br>
ağızdın çıkarmağu küygey özüñ
<br>
آغېزدېن چېقارماغو کۆیگَی اؤزۆڭ
<br>
beyt 2688.
<br>
بیت (۲۶۸۸)
<br>
akar suw teg ol bu tilin edgü söz
<br>
آقار سوو تگ اۏل بو تیلین ائدگۆ سؤز
<br>
kayuka bu aksa çéçek öndi tüz
<br>
قایوقا بو آقسا چیچک اؤندی تۆز
<br>
beyt 2689.
<br>
بیت (۲۶۸۹)
<br>
ayâ er atanmış biliglig bügü
<br>
آیا ار آتانمېش بیلیگلیگ بۆگۆ
<br>
köñül sırrı artuk katığ kizlegü
<br>
کؤڭۆل سېرّې آرتوق قاتېغ کیزله‌گۆ
<br>
beyt 2690.
<br>
بیت (۲۶۹۰)
<br>
negü tér eşitgil bu beytig okı
<br>
نه‌گۆ تیر ائشیتگیل بو بیتیگ اۏقې
<br>
köñül sırrı kizle ay köñlüm tokı
<br>
کؤڭۆل سېرّې کیزله آی کؤڭلۆم تۏقې
<br>
beyt 2691.
<br>
بیت (۲۶۹۱)
<br>
köñül sırrı berk tut sen ayma tilin
<br>
کؤڭۆل سېرّې برک توت سن آیما تیلین
<br>
kalı aydıñ erse ökünçi yılın
<br>
قالې آیدېڭ ایرسه اؤکۆنچی یېلېن
<br>
beyt 2692.
<br>
بیت (۲۶۹۲)
<br>
kızıl til kara başka yawlak yağı
<br>
قېزېل تیل قارا باشقا یاولاق یاغې
<br>
bu yawlak yağığ bekle inçin salın
<br>
بو یاولاق یاغېغ بکله اینچین سالېن
<br>
beyt 2693.
<br>
بیت (۲۶۹۳)
<br>
bitigçi biliglig ukuşluğ kerek
<br>
بیتیگچی بیلیگلیگ اوقوشلوغ کیرک
<br>
hatı uz belâğat takı edgürek
<br>
خاطی اوز بلاغت تاقې ائدگۆره‌ک
<br>
beyt 2694.
<br>
بیت (۲۶۹۴)
<br>
bitigde hat uz bolsa açlur köñül
<br>
بیتیگده خطا اوز بۏلسا آچلور کؤڭۆل
<br>
okığu kelir baksa awnur köñül
<br>
اۏقېغو کلیر باقسا آونور کؤڭۆل
<br>
beyt 2695.
<br>
بیت (۲۶۹۵)
<br>
belâğat bile hat teñeşse kalı
<br>
بلاغت بیله خطا تڭشسه قالې
<br>
idi edgü til bu bitig söz tili
<br>
ایدی ائدگۆ تیل بو بیتیگ سؤز تیلی
<br>
beyt 2696.
<br>
بیت (۲۶۹۶)
<br>
negü tér eşitgil ıla sır teñi
<br>
نه‌گۆ تیر ائشیتگیل اېلا سېر تڭی
<br>
idi edgü yañ bu bitig söz yañı
<br>
ایدی ائدگۆ یاڭ بو بیتیگ سؤز یاڭې
<br>
beyt 2697.
<br>
بیت (۲۶۹۷)
<br>
kamuğ edgü sözler bitigde bolur
<br>
قاموغ ائدگۆ سؤزلر بیتیگده بۏلور
<br>
bitinmiş üçün söz unıtmaz kalur
<br>
بیتینمیش اۆچۆن سؤز اونېتماز قالور
<br>
beyt 2698.
<br>
بیت (۲۶۹۸)
<br>
bitimedi erse bitigli bitig
<br>
بیتیمه‌دی ایرسه بیتیگلی بیتیگ
<br>
negü bilgey erdiñe bu hikmet bilig
<br>
نه‌گۆ بیلگَی ایردیڭه بو حکمت بیلیگ
<br>
beyt 2699.
<br>
بیت (۲۶۹۹)
<br>
bitip kodmasa erdi bilge bügü
<br>
بیتیپ قۏدماسا ایردی بیلگه بۆگۆ
<br>
biziñde ozakığ kim erdi tigü
<br>
بیزیڭده اۏزاقېغ کیم ایردی تیگۆ
<br>
beyt 2700.
<br>
بیت (۲۷۰۰)
<br>
yok erse bitig bu kişiler ara
<br>
یۏق ایرسه بیتیگ بو کیشیلر آرا
<br>
tilin sözke kim bütgey erdi kör e
<br>
تیلین سؤزکه کیم بۆتگَی ایردی کؤر ائ
<br>
beyt 2701.
<br>
بیت (۲۷۰۱)
<br>
kişi ildin ilke söz ıdğu bolur
<br>
کیشی ایلدین ایلکه سؤز اېدغو بۏلور
<br>
bitig bolmasa söz neçe sözleyür
<br>
بیتیگ بۏلماسا سؤز نئچه سؤزله‌یۆر
<br>
beyt 2702.
<br>
بیت (۲۷۰۲)
<br>
idi ked kereklig-turur bu bitig
<br>
ایدی کد کیرکلیک تورور بو بیتیگ
<br>
bitig birle begler iter él itig
<br>
بیتیگ بیرله بگلر ایتر ایل ایتیگ
<br>
beyt 2703.
<br>
بیت (۲۷۰۳)
<br>
bu begler işiñe tusulur kişi
<br>
بو بگلر ایشیڭه توسولور کیشی
<br>
bu üç törlüg ol kör ay ilçi başı
<br>
بو اۆچ تؤرلۆگ اۏل کؤر آی ایلچی باشې
<br>
beyt 2704.
<br>
بیت (۲۷۰۴)
<br>
birisi biliglig ukuşluğ bügü
<br>
بیریسی بیلیگلیگ اوقوشلوغ بۆگۆ
<br>
takı bir bitigçi-turur sözlegü
<br>
تاقې بیر بیتیگچی تورور سؤزله‌گۆ
<br>
beyt 2705.
<br>
بیت (۲۷۰۵)
<br>
üçünçi kür ersig er ol toñ yürek
<br>
اۆچۆنچی کۆر ارسیگ ار اۏل تۏڭ یۆرک
<br>
yağıka börike bu ersig kerek
<br>
یاغېقا بؤریکه بو ارسیگ کیرک
<br>
beyt 2706.
<br>
بیت (۲۷۰۶)
<br>
ukuşluğ biliglig bu öglüg bügü
<br>
اوقوشلوغ بیلیگلیگ بو اؤگلۆگ بۆگۆ
<br>
kéñeşke tusulur añar ne tigü
<br>
کیڭشکه توسولور آڭار نه تیگۆ
<br>
beyt 2707.
<br>
بیت (۲۷۰۷)
<br>
kamuğ él işin barça itgen bitig
<br>
قاموغ ایل ایشین بارچا ایتگن بیتیگ
<br>
bitigin tutar él kirişin tetig
<br>
بیتیگین توتار ایل کیریشین تتیگ
<br>
beyt 2708.
<br>
بیت (۲۷۰۸)
<br>
kılıç alsa ersig eren işlese
<br>
قېلېچ آلسا ارسیگ ارن ایشله‌سه
<br>
yağı boynı yençse öze iglese
<br>
یاغې بۏینې یئنچسه اؤزه ایگله‌سه
<br>
beyt 2709.
<br>
بیت (۲۷۰۹)
<br>
yumıtsa kayuda bu üç törlüg er
<br>
یومېتسا قایودا بو اۆچ تؤرلۆگ ار
<br>
tilekin bulur er tümen ârzû yér
<br>
تیلکین بولور ار تۆمن آرزو ییر
<br>
beyt 2710.
<br>
بیت (۲۷۱۰)
<br>
bularda narukı kalın bu kotu
<br>
بولاردا ناروقې قالېن بو قۏتو
<br>
bu üçke udu bardaçı ol botu
<br>
بو اۆچکه اودو بارداچې اۏل بۏتو
<br>
beyt 2711.
<br>
بیت (۲۷۱۱)
<br>
kılıç birle tutlur kalı tutsa él
<br>
قېلېچ بیرله توتلور قالې توتسا ایل
<br>
kalem birle baslur kalı bassa él
<br>
قلم بیرله باسلور قالې باسسا ایل
<br>
beyt 2712.
<br>
بیت (۲۷۱۲)
<br>
biligin ukuşun tegip él tüzer
<br>
بیلیگین اوقوشون تگیپ ایل تۆزر
<br>
bu üç neñ bile er ajunuğ süzer
<br>
بو اۆچ نڭ بیله ار آژونوغ سۆزر
<br>
beyt 2713.
<br>
بیت (۲۷۱۳)
<br>
bilig birle başlar begi él törü
<br>
بیلیگ بیرله باشلار بگی ایل تؤرۆ
<br>
ukuş birle işler kamuğ iş körü
<br>
اوقوش بیرله ایشلر قاموغ ایش کؤرۆ
<br>
beyt 2714.
<br>
بیت (۲۷۱۴)
<br>
kılıç él tutar hem bodun kazğanur
<br>
قېلېچ ایل توتار هم بۏدون قازغانور
<br>
kalem él tüzer hem hazîneˆ urur
<br>
قلم ایل تۆزر هم خزینه اورور
<br>
beyt 2715.
<br>
بیت (۲۷۱۵)
<br>
kılıç kan tamuzsa begi él alır
<br>
قېلېچ قان تاموزسا بگی ایل آلېر
<br>
kalemde kara tamsa altun kelir
<br>
قلمده قارا تامسا آلتون کلیر
<br>
beyt 2716.
<br>
بیت (۲۷۱۶)
<br>
bu iki-turur bu ajun tutrukı
<br>
بو ایکی تورور بو آژون توتروقې
<br>
oza keçmiş iş hem kelir utrukı
<br>
اۏزا کئچمیش ایش هم کلیر اوتروقې
<br>
beyt 2717.
<br>
بیت (۲۷۱۷)
<br>
ayâ beg bu iki uluğ erdem ol
<br>
آیا بگ بو ایکی اولوغ اردم اۏل
<br>
bügü ilçi begler munı tutğu yol
<br>
بۆگۆ ایلچی بگلر مونې توتغو یۏل
<br>
beyt 2718.
<br>
بیت (۲۷۱۸)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
eşitgil munı sen ayâ edgü öz
<br>
ائشیتگیل مونې سن آیا ائدگۆ اؤز
<br>
beyt 2719.
<br>
بیت (۲۷۱۹)
<br>
idi edgü erdem bilig bilse er
<br>
ایدی ائدگۆ اردم بیلیگ بیلسه ار
<br>
takı artuk erdem kılıç ursa er
<br>
تاقې آرتوق اردم قېلېچ اورسا ار
<br>
beyt 2720.
<br>
بیت (۲۷۲۰)
<br>
kılıç birle tutlur talu edgü él
<br>
قېلېچ بیرله توتلور تالو ائدگۆ ایل
<br>
kalem birle itlür tilek ârzû yér
<br>
قلم بیرله ایتلۆر تیلک آرزو ییر
<br>
beyt 2721.
<br>
بیت (۲۷۲۱)
<br>
közi tok kerek hem özi umdusuz
<br>
کؤزی تۏق کیرک هم اؤزی اومدوسوز
<br>
bağırsak kerek çın özi koltğusuz
<br>
باغېرساق کیرک چېن اؤزی قۏلتغوسوز
<br>
beyt 2722.
<br>
بیت (۲۷۲۲)
<br>
közi tok kişi neñke suklanmaz ol
<br>
کؤزی تۏق کیشی نڭکه سوقلانماز اۏل
<br>
kişi neñ bile bolsa arsıkmaz ol
<br>
کیشی نڭ بیله بۏلسا آرسېقماز اۏل
<br>
beyt 2723.
<br>
بیت (۲۷۲۳)
<br>
kişi umduçı bolsa boldı bulun
<br>
کیشی اومدوچې بۏلسا بۏلدې بولون
<br>
suyurka anı sen ay körki tolun
<br>
سویورقا آنې سن آی کؤرکی تۏلون
<br>
beyt 2724.
<br>
بیت (۲۷۲۴)
<br>
neçe me beg erse kul ol umduçı
<br>
نئچه مه بگ ایرسه قول اۏل اومدوچې
<br>
kişide éli umduçı ol tuçı
<br>
کیشیده ایلی اومدوچې اۏل توچې
<br>
beyt 2725.
<br>
بیت (۲۷۲۵)
<br>
suk erse bitigçi bilig artatur
<br>
سوق ایرسه بیتیگچی بیلیگ آرتاتور
<br>
bitir umdu birle bitig artatur
<br>
بیتیر اومدو بیرله بیتیگ آرتاتور
<br>
beyt 2726.
<br>
بیت (۲۷۲۶)
<br>
kümüş körse altun añar arsıkar
<br>
کۆمۆش کؤرسه آلتون آڭار آرسېقار
<br>
idisi başın yér ya baş alsıkar
<br>
ایدیسی باشېن ییر یا باش آلسېقار
<br>
beyt 2727.
<br>
بیت (۲۷۲۷)
<br>
bağırsak tapuğçı éşik yastanur
<br>
باغېرساق تاپوغچې ایشیک یاستانور
<br>
tiledükte tutçı kapuğda-turur
<br>
تیله‌دۆکته توتچې قاپوغدا تورور
<br>
beyt 2728.
<br>
بیت (۲۷۲۸)
<br>
bağırsak tapuğçı beg asğın tiler
<br>
باغېرساق تاپوغچې بگ آسغېن تیلر
<br>
teni cânı mâlın begiñe ular
<br>
تنی جانې مالېن بگیڭه اولار
<br>
beyt 2729.
<br>
بیت (۲۷۲۹)
<br>
bor içmez kerek bolsa kılkı arığ
<br>
بۏر ایچمز کیرک بۏلسا قېلقې آرېغ
<br>
yarağsız kılınçığ yıratsa arığ
<br>
یاراغسېز قېلېنچېغ یېراتسا آرېغ
<br>
beyt 2730.
<br>
بیت (۲۷۳۰)
<br>
bitigçi bor içse biligdin tezer
<br>
بیتیگچی بۏر ایچسه بیلیگدین تئزئر
<br>
biligdin tezigli bitigdin azar
<br>
بیلیگدین تیزیگلی بیتیگدین آزار
<br>
beyt 2731.
<br>
بیت (۲۷۳۱)
<br>
bitigçi kéçe tañda élde kerek
<br>
بیتیگچی کیچه تاڭدا ایلده کیرک
<br>
neçede kerek bolsa anda kerek
<br>
نیچه‌ده کیرک بۏلسا آندا کیرک
<br>
beyt 2732.
<br>
بیت (۲۷۳۲)
<br>
kişide talula bu iki kişig
<br>
کیشیده تالولا بو ایکی کیشیگ
<br>
añar ötrü bérgil bu iki éşig
<br>
آڭار اؤترۆ بیرگیل بو ایکی ایشیگ
<br>
beyt 2733.
<br>
بیت (۲۷۳۳)
<br>
birisi bitigçi hatı belgülüg
<br>
بیریسی بیتیگچی خاطی بلگۆلۆگ
<br>
birisi yalawaç tili ülgülüg
<br>
بیریسی یالاواچ تیلی اۆلگۆلۆگ
<br>
beyt 2734.
<br>
بیت (۲۷۳۴)
<br>
yakında yağukta ya yat baz ara
<br>
یاقېندا یاغوقتا یا یات باز آرا
<br>
tuşar erse öwke bulardın kör e
<br>
توشار ایرسه اؤوکه بولاردېن کؤر ائ
<br>
beyt 2735.
<br>
بیت (۲۷۳۵)
<br>
bu iki kişidin tuşar tuşsa iş
<br>
بو ایکی کیشیدین توشار توشسا ایش
<br>
bu iki kişiler iter itse iş
<br>
بو ایکی کیشیلر ایتر ایتسه ایش
<br>
beyt 2736.
<br>
بیت (۲۷۳۶)
<br>
birisi bitigde yañılsa sözüg
<br>
بیریسی بیتیگده یاڭېلسا سؤزۆگ
<br>
birisi tili birle étse sözüg
<br>
بیریسی تیلی بیرله ایتسه سؤزۆگ
<br>
beyt 2737.
<br>
بیت (۲۷۳۷)
<br>
bitigçi bu yañlığ kerek ay élig
<br>
بیتیگچی بو یاڭلېغ کیرک آی ایلیگ
<br>
ınansa añar bérse bolğay elig
<br>
اېنانسا آڭار بیرسه بۏلغای ائلیگ
<br>
beyt 2738.
<br>
بیت (۲۷۳۸)
<br>
bu yañlığ kişike ınansa bolur
<br>
بو یاڭلېغ کیشیکه اېنانسا بۏلور
<br>
kişilik tilese anıñdın kelür
<br>
کیشیلیک تیله‌سه آنېڭدېن کلۆر
<br>
beyt 2739.
<br>
بیت (۲۷۳۹)
<br>
bu erdi ay élig meniñ bilmişim
<br>
بو ایردی آی ایلیگ منیڭ بیلمیشیم
<br>
ötündüm éligke tükendi işim
<br>
اؤتۆندۆم ایلیگکه تۆکندی ایشیم
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2740.
<br>
بیت (۲۷۴۰)
<br>
élig aydı uktum munı ma ögün
<br>
ایلیگ آیدې اوقتوم مونې ما اؤگۆن
<br>
takı bir sözüm bar anı ay bu kün
<br>
تاقې بیر سؤزۆم بار آنې آی بو کۆن
<br>
beyt 2741.
<br>
بیت (۲۷۴۱)
<br>
ağıçı negü teg kerek ay maña
<br>
آغېچې نه‌گۆ تگ کیرک آی ماڭا
<br>
añar bütse begler yitürse neñ e
<br>
آڭار بۆتسه بگلر ییتۆرسه نڭ ائ
<br>
beyt 2742.
<br>
بیت (۲۷۴۲)
<br>
ağı kaznakı tutsa altun kümüş
<br>
آغې قازناقې توتسا آلتون کۆمۆش
<br>
ol er başka éltse bu aymış yumuş
<br>
اۏل ار باشقا ایلتسه بو آیمېش یوموش
<br>
35
<br>
۳۵
<br>
ögdülmiş iligke ağiçi negü teg er kerekin ayur
<br>
اؤگدۆلمیش ایلیگکه آغیچی نه‌گۆ تگ ار کیرکین آیور
<br>
beyt 2743.
<br>
بیت (۲۷۴۳)
<br>
yanut bérdi ögdülmiş élig kutı
<br>
یانوت بیردی اؤگدۆلمیش ایلیگ قوتې
<br>
sewüg neñ bu altun kümüş cân otı
<br>
سئوۆگ نڭ بو آلتون کۆمۆش جان اۏتې
<br>
beyt 2744.
<br>
بیت (۲۷۴۴)
<br>
idi çın bütün ked kerek er köni
<br>
ایدی چېن بۆتۆن کد کیرک ار کؤنی
<br>
köñül yaymasa ötrü tutsa munı
<br>
کؤڭۆل یایماسا اؤترۆ توتسا مونې
<br>
beyt 2745.
<br>
بیت (۲۷۴۵)
<br>
negü tér eşitgil bu şartlar başı
<br>
نه‌گۆ تیر ائشیتگیل بو شرطلار باشې
<br>
ajun tezginip neñeke tegmiş kişi
<br>
آژون تیزگینیپ نڭه‌که تگمیش کیشی
<br>
beyt 2746.
<br>
بیت (۲۷۴۶)
<br>
sewüg neñe bu cân cânda yégrek sewüg
<br>
سئوۆگ نڭه بو جان جاندا ییگرک سئوۆگ
<br>
kümüş altun ol cânda kedrek sewüg
<br>
کۆمۆش آلتون اۏل جاندا کئدره‌ک سئوۆگ
<br>
beyt 2747.
<br>
بیت (۲۷۴۷)
<br>
itilmez köñülüg iter bu kümüş
<br>
ایتیلمز کؤڭۆلۆگ ایتر بو کۆمۆش
<br>
egilmez kişini eger bu kümüş
<br>
اگیلمز کیشینی اگر بو کۆمۆش
<br>
beyt 2748.
<br>
بیت (۲۷۴۸)
<br>
kümüş körse yalñuk köñül tutmasa
<br>
کۆمۆش کؤرسه یالڭوق کؤڭۆل توتماسا
<br>
yarağay anı çın firişte tése
<br>
یاراغای آنې چېن فرشته تیسه
<br>
beyt 2749.
<br>
بیت (۲۷۴۹)
<br>
kür er kördi altun özi yumşadı
<br>
کۆر ار کؤردی آلتون اؤزی یومشادې
<br>
irig sözlüg erniñ sözi yumşadı
<br>
ایریگ سؤزلۆگ ارنیڭ سؤزی یومشادې
<br>
beyt 2750.
<br>
بیت (۲۷۵۰)
<br>
közi tok kerek hem kılınçı bütün
<br>
کؤزی تۏق کیرک هم قېلېنچې بۆتۆن
<br>
barı arta barsa küniñe kutun
<br>
بارې آرتا بارسا کۆنیڭه قوتون
<br>
beyt 2751.
<br>
بیت (۲۷۵۱)
<br>
üküş neñe körü todmış erse közi
<br>
اۆکۆش نڭه کؤرۆ تۏدمېش ایرسه کؤزی
<br>
yana korkar erse bayatka özi
<br>
یانا قۏرقار ایرسه بایاتقا اؤزی
<br>
beyt 2752.
<br>
بیت (۲۷۵۲)
<br>
halâl hem harâm adrar erse aça
<br>
حلال هم حرام آدرار ایرسه آچا
<br>
yarağlığ yarağsıznı bilse seçe
<br>
یاراغلېغ یاراغسېزنې بیلسه سئچه
<br>
beyt 2753.
<br>
بیت (۲۷۵۳)
<br>
közi tok kişiler neñiñ edlemez
<br>
کؤزی تۏق کیشیلر نئڭیڭ ائدله‌مز
<br>
bütün çın kişiler özin yéglemez
<br>
بۆتۆن چېن کیشیلر اؤزین ییگله‌مز
<br>
beyt 2754.
<br>
بیت (۲۷۵۴)
<br>
kiçigde körü kalsa altun kümüş
<br>
کیچیگده کؤرۆ قالسا آلتون کۆمۆش
<br>
anıñ suklukı bolmaz ança üküş
<br>
آنېڭ سوقلوقې بۏلماز آنچا اۆکۆش
<br>
beyt 2755.
<br>
بیت (۲۷۵۵)
<br>
özi korkar erse bayatka kalı
<br>
اؤزی قۏرقار ایرسه بایاتقا قالې
<br>
bu er tutğa şeksiz könilik yolı
<br>
بو ار توتغا شکسیز کؤنیلیک یۏلې
<br>
beyt 2756.
<br>
بیت (۲۷۵۶)
<br>
könilik mün ol barça edgü asığ
<br>
کؤنیلیک مۆن اۏل بارچا ائدگۆ آسېغ
<br>
bu asğı bile buldı meñü tatığ
<br>
بو آسغې بیله بولدې مڭۆ تاتېغ
<br>
beyt 2757.
<br>
بیت (۲۷۵۷)
<br>
köni bolsa yalñuk küni edgü ol
<br>
کؤنی بۏلسا یالڭوق کۆنی ائدگۆ اۏل
<br>
küni edgü bolsa kutı meñü ol
<br>
کۆنی ائدگۆ بۏلسا قوتې مڭۆ اۏل
<br>
beyt 2758.
<br>
بیت (۲۷۵۸)
<br>
negü tér eşitgil bağırsak sözi
<br>
نه‌گۆ تیر ائشیتگیل باغېرساق سؤزی
<br>
bu söz işke tutğıl ay ajun tözi
<br>
بو سؤز ایشکه توتغېل آی آژون تؤزی
<br>
beyt 2759.
<br>
بیت (۲۷۵۹)
<br>
köñül til köni tut kılınçıñ bütün
<br>
کؤڭۆل تیل کؤنی توت قېلېنچېڭ بۆتۆن
<br>
saña kelge devlet bu dünyâ bütün
<br>
ساڭا کلگه دَولت بو دۆنیا بۆتۆن
<br>
beyt 2760.
<br>
بیت (۲۷۶۰)
<br>
köni bolduñ erse kutadğay künüñ
<br>
کؤنی بۏلدوڭ ایرسه قوتادغای کۆنۆڭ
<br>
selâmet tirilgil sewinçin kulun
<br>
سلامت تیریلگیل سئوینچین قولون
<br>
beyt 2761.
<br>
بیت (۲۷۶۱)
<br>
bağırsak kerek hem oduğ sak tetig
<br>
باغېرساق کیرک هم اۏدوغ ساق تتیگ
<br>
tetiglik bile er kılur miñ itig
<br>
تتیگلیک بیله ار قېلور میڭ ایتیگ
<br>
beyt 2762.
<br>
بیت (۲۷۶۲)
<br>
uwutluğ kerek hem yéme ög köñül
<br>
اوووتلوغ کیرک هم ییمه اؤگ کؤڭۆل
<br>
uwutsuz kişide yırak tur tüñül
<br>
اوووتسوز کیشیده یېراق تور تۆڭۆل
<br>
beyt 2763.
<br>
بیت (۲۷۶۳)
<br>
uwut ol tıdığlı yarağsız işig
<br>
اوووت اۏل تېدېغلې یاراغسېز ایشیگ
<br>
uwut ol iter kılkı artak kişig
<br>
اوووت اۏل ایتر قېلقې آرتاق کیشیگ
<br>
beyt 2764.
<br>
بیت (۲۷۶۴)
<br>
bor içmez kerek hem özin tutğuçı
<br>
بۏر ایچمز کیرک هم اؤزین توتغوچې
<br>
özin tutğuçı er kutuğ tapğuçı
<br>
اؤزین توتغوچې ار قوتوغ تاپغوچې
<br>
beyt 2765.
<br>
بیت (۲۷۶۵)
<br>
bor içse akılık kılur ol neñin
<br>
بۏر ایچسه آقېلېق قېلور اۏل نڭین
<br>
kişike üler neñ alumaz teñin
<br>
کیشیکه اۆلر نڭ آلوماز تڭین
<br>
beyt 2766.
<br>
بیت (۲۷۶۶)
<br>
bu işke ağıçı saran edgürek
<br>
بو ایشکه آغېچې ساران ائدگۆره‌ک
<br>
saranlık bile neñ küdezgü kerek
<br>
سارانلېق بیله نڭ کۆدزگۆ کیرک
<br>
beyt 2767.
<br>
بیت (۲۷۶۷)
<br>
bağırsak tapuğçı kör özkey bolur
<br>
باغېرساق تاپوغچې کؤر اؤزکَی بۏلور
<br>
bu özkey tapuğçı begin bay kılur
<br>
بو اؤزکَی تاپوغچې بگین بای قېلور
<br>
beyt 2768.
<br>
بیت (۲۷۶۸)
<br>
bağırsak kişi ol kişi üdrümi
<br>
باغېرساق کیشی اۏل کیشی اۆدرۆمی
<br>
bağırsaknı bek tut ay er ködrümi
<br>
باغېرساقنې بک توت آی ار کؤدرۆمی
<br>
beyt 2769.
<br>
بیت (۲۷۶۹)
<br>
ağıçı oduğ bolsa iş artamaz
<br>
آغېچې اۏدوغ بۏلسا ایش آرتاماز
<br>
sakışlığ tutar neñ özin örtemez
<br>
ساقېشلېغ توتار نڭ اؤزین اؤرته‌مز
<br>
beyt 2770.
<br>
بیت (۲۷۷۰)
<br>
ögi bolsa yalñuk unıtmaz bolur
<br>
اؤگی بۏلسا یالڭوق اونېتماز بۏلور
<br>
sanu saknu işler yañılmaz bolur
<br>
سانو ساقنو ایشلر یاڭېلماز بۏلور
<br>
beyt 2771.
<br>
بیت (۲۷۷۱)
<br>
unıtğan bolur körse ögsüz kişi
<br>
اونېتغان بۏلور کؤرسه اؤگسۆز کیشی
<br>
bu ögsüz ağıçı buzar öz işi
<br>
بو اؤگسۆز آغېچې بوزار اؤز ایشی
<br>
beyt 2772.
<br>
بیت (۲۷۷۲)
<br>
tetiglik kerek kılsa törlüg sakış
<br>
تتیگلیک کیرک قېلسا تؤرلۆگ ساقېش
<br>
tetig bolmağınça kalı adrar iş
<br>
تتیگ بۏلماغېنچا قالې آدرار ایش
<br>
beyt 2773.
<br>
بیت (۲۷۷۳)
<br>
bitigçi kerek uz kamuğ hat bilir
<br>
بیتیگچی کیرک اوز قاموغ خطا بیلیر
<br>
sakışığ bitigin küdezse kalır
<br>
ساقېشېغ بیتیگین کۆدزسه قالېر
<br>
beyt 2774.
<br>
بیت (۲۷۷۴)
<br>
bitigçi küdezgü kiriş hem çıkış
<br>
بیتیگچی کۆدزگۆ کیریش هم چېقېش
<br>
bitigin küdezgü kamuğ törlüg iş
<br>
بیتیگین کۆدزگۆ قاموغ تؤرلۆگ ایش
<br>
beyt 2775.
<br>
بیت (۲۷۷۵)
<br>
yıl ay öd bitise küni belgülüg
<br>
یېل آی اؤد بیتیسه کۆنی بلگۆلۆگ
<br>
açukluğ adırtlığ sanı belgülüg
<br>
آچوقلوغ آدېرتلېغ سانې بلگۆلۆگ
<br>
beyt 2776.
<br>
بیت (۲۷۷۶)
<br>
sakış saklıkı çın bitig birle ol
<br>
ساقېش ساقلېقې چېن بیتیگ بیرله اۏل
<br>
bitip kodsa sakış kapuğ açtı yol
<br>
بیتیپ قۏدسا ساقېش قاپوغ آچتې یۏل
<br>
beyt 2777.
<br>
بیت (۲۷۷۷)
<br>
negü tér eşitgil bağırsak kişi
<br>
نه‌گۆ تیر ائشیتگیل باغېرساق کیشی
<br>
sakış birle bek tutğu işçi işi
<br>
ساقېش بیرله بک توتغو ایشچی ایشی
<br>
beyt 2778.
<br>
بیت (۲۷۷۸)
<br>
bitigsiz işig bek tutumaz köñül
<br>
بیتیگسیز ایشیگ بک توتوماز کؤڭۆل
<br>
köñülke ışanma biti ay oğul
<br>
کؤڭۆلکه اېشانما بیتی آی اۏغول
<br>
beyt 2779.
<br>
بیت (۲۷۷۹)
<br>
bitise kalır söz usansa barır
<br>
بیتیسه قالېر سؤز اوسانسا بارېر
<br>
osal bolsa işçi sakışta ulır
<br>
اۏسال بۏلسا ایشچی ساقېشتا اولېر
<br>
beyt 2780.
<br>
بیت (۲۷۸۰)
<br>
bilir bolsa tegme bu törlüg bitig
<br>
بیلیر بۏلسا تگمه بو تؤرلۆگ بیتیگ
<br>
anın saklasa ötrü kılsa itig
<br>
آنېن ساقلاسا اؤترۆ قېلسا ایتیگ
<br>
beyt 2781.
<br>
بیت (۲۷۸۱)
<br>
sakışta usansa kayu işçiler
<br>
ساقېشتا اوسانسا قایو ایشچیلر
<br>
sakış bérdükinde ulır baş çalar
<br>
ساقېش بیردۆکینده اولېر باش چالار
<br>
beyt 2782.
<br>
بیت (۲۷۸۲)
<br>
elig sakışın bilse artuk yete
<br>
ائلیگ ساقېشېن بیلسه آرتوق یئته
<br>
bışursa ögi köñli sakış tuta
<br>
بېشورسا اؤگی کؤڭلی ساقېش توتا
<br>
beyt 2783.
<br>
بیت (۲۷۸۳)
<br>
elig sakışında keçer erse sen
<br>
ائلیگ ساقېشېندا کئچر ایرسه سن
<br>
kerek hendese sakışı tutsa sen
<br>
کیرک هندسه ساقېشې توتسا سن
<br>
beyt 2784.
<br>
بیت (۲۷۸۴)
<br>
körü barsa yinçge sakış hendese
<br>
کؤرۆ بارسا یینچگه ساقېش هندسه
<br>
munı birle yér kök bolur ol sasa
<br>
مونې بیرله ییر کؤک بۏلور اۏل ساسا
<br>
beyt 2785.
<br>
بیت (۲۷۸۵)
<br>
negü tér eşitgil ay bilge bügü
<br>
نه‌گۆ تیر ائشیتگیل آی بیلگه بۆگۆ
<br>
biliglig sözi bolsa aş teg yégü
<br>
بیلیگلیگ سؤزی بۏلسا آش تگ ییگۆ
<br>
beyt 2786.
<br>
بیت (۲۷۸۶)
<br>
idi me batığ hendese sakışı
<br>
ایدی مه باتېغ هندسه ساقېشې
<br>
anın tezginür kör hakîmler başı
<br>
آنېن تیزگینۆر کؤر حاکملر باشې
<br>
beyt 2787.
<br>
بیت (۲۷۸۷)
<br>
ewin teg yarır bu yéti kat köküg
<br>
ائوین تگ یارېر بو ییتی قات کؤکۆگ
<br>
adırttı biçim teg yér erse kaşı
<br>
آدېرتتې بیچیم تگ ییر ایرسه قاشې
<br>
beyt 2788.
<br>
بیت (۲۷۸۸)
<br>
biliglig ukuşluğ kerek kılkı tüz
<br>
بیلیگلیگ اوقوشلوغ کیرک قېلقې تۆز
<br>
ukuşluğ kişiler işi barça uz
<br>
اوقوشلوغ کیشیلر ایشی بارچا اوز
<br>
beyt 2789.
<br>
بیت (۲۷۸۹)
<br>
biliglig kişiler bolur çın köni
<br>
بیلیگلیگ کیشیلر بۏلور چېن کؤنی
<br>
köni kayda bolsa yaruyur küni
<br>
کؤنی قایدا بۏلسا یارویور کۆنی
<br>
beyt 2790.
<br>
بیت (۲۷۹۰)
<br>
ukuş bolmasa er özin tutnumaz
<br>
اوقوش بۏلماسا ار اؤزین توتنوماز
<br>
bilig bolmasa er işin itnümez
<br>
بیلیگ بۏلماسا ار ایشین ایتنۆمز
<br>
beyt 2791.
<br>
بیت (۲۷۹۱)
<br>
bolur karşı içre ağıçı işi
<br>
بۏلور قارشې ایچره آغېچې ایشی
<br>
özin ked küdezgü bu yañlığ kişi
<br>
اؤزین کد کۆدزگۆ بو یاڭلېغ کیشی
<br>
beyt 2792.
<br>
بیت (۲۷۹۲)
<br>
köñül til köni tutsa kılkı bütün
<br>
کؤڭۆل تیل کؤنی توتسا قېلقې بۆتۆن
<br>
añar tegmese ot yalını tütün
<br>
آڭار تگمه‌سه اۏت یالېنې تۆتۆن
<br>
beyt 2793.
<br>
بیت (۲۷۹۳)
<br>
közin ked küdezse tilin beklese
<br>
کؤزین کد کۆدزسه تیلین بکله‌سه
<br>
ukuş birle ârzû havâğ örklese
<br>
اوقوش بیرله آرزو هواغ اؤرکله‌سه
<br>
beyt 2794.
<br>
بیت (۲۷۹۴)
<br>
közün körse ötrü köñül ârzûlar
<br>
کؤزۆن کؤرسه اؤترۆ کؤڭۆل آرزولار
<br>
köñül ârzû kolsa anı kim yığar
<br>
کؤڭۆل آرزو قۏلسا آنې کیم یېغار
<br>
beyt 2795.
<br>
بیت (۲۷۹۵)
<br>
köñül beg-turur yéti endam öze
<br>
کؤڭۆل بگ تورور ییتی اندام اؤزه
<br>
begi başlasa bodnı yügrür tüze
<br>
بگی باشلاسا بۏدنې یۆگرۆر تۆزه
<br>
beyt 2796.
<br>
بیت (۲۷۹۶)
<br>
idi yakşı aymış biliglig sözüg
<br>
ایدی یاقشې آیمېش بیلیگلیگ سؤزۆگ
<br>
ay ersig küdezgil köñülüg közüg
<br>
آی ارسیگ کۆدزگیل کؤڭۆلۆگ کؤزۆگ
<br>
beyt 2797.
<br>
بیت (۲۷۹۷)
<br>
et öz yéti endâm köñülke udar
<br>
ائت اؤز ییتی اندام کؤڭۆلکه اودار
<br>
köñül birle yalñuk ağır yük yüder
<br>
کؤڭۆل بیرله یالڭوق آغېر یۆک یۆدر
<br>
beyt 2798.
<br>
بیت (۲۷۹۸)
<br>
tükel sır bediz ol köñülsüz kişi
<br>
تۆکل سېر بدیز اۏل کؤڭۆلسۆز کیشی
<br>
köñülsüz kişi bilge atın yodar
<br>
کؤڭۆلسۆز کیشی بیلگه آتېن یۏدار
<br>
beyt 2799.
<br>
بیت (۲۷۹۹)
<br>
kerek elgi berk sak kereksiz akı
<br>
کیرک ائلگی برک ساق کیرکسیز آقې
<br>
saçılmasa ötrü ağı kaznakı
<br>
ساچېلماسا اؤترۆ آغې قازناقې
<br>
beyt 2800.
<br>
بیت (۲۸۰۰)
<br>
akılık idi ked unı kodmağu
<br>
آقېلېق ایدی کد اونې قۏدماغو
<br>
kişi neñi birle akı bolmağu
<br>
کیشی نڭی بیرله آقې بۏلماغو
<br>
beyt 2801.
<br>
بیت (۲۸۰۱)
<br>
satığçı kerek bilse törlüg satığ
<br>
ساتېغچې کیرک بیلسه تؤرلۆگ ساتېغ
<br>
satığ bilmese er kılumaz asığ
<br>
ساتېغ بیلمه‌سه ار قېلوماز آسېغ
<br>
beyt 2802.
<br>
بیت (۲۸۰۲)
<br>
kamuğ neñ tawarığ biligli kerek
<br>
قاموغ نڭ تاوارېغ بیلیگلی کیرک
<br>
ağırın uçuzun ukuğlı kerek
<br>
آغېرېن اوچوزون اوقوغلې کیرک
<br>
beyt 2803.
<br>
بیت (۲۸۰۳)
<br>
bilir bolsa kıymet ol arsıkmasa
<br>
بیلیر بۏلسا قیمت اۏل آرسېقماسا
<br>
satığda tawığda neñ alsıkmasa
<br>
ساتېغدا تاوېغدا نڭ آلسېقماسا
<br>
beyt 2804.
<br>
بیت (۲۸۰۴)
<br>
alımka bérimke oñay bolsa öz
<br>
آلېمقا بیریمکه اۏڭای بۏلسا اؤز
<br>
uluğka kiçigke süçig tutsa söz
<br>
اولوغقا کیچیگکه سۆچیگ توتسا سؤز
<br>
beyt 2805.
<br>
بیت (۲۸۰۵)
<br>
negü ötnü alsa yana bérse terk
<br>
نه‌گۆ اؤتنۆ آلسا یانا بیرسه ترک
<br>
añar bérgeler neñ kaçan kolsa terk
<br>
آڭار بیرگه‌لر نڭ قاچان قۏلسا ترک
<br>
beyt 2806.
<br>
بیت (۲۸۰۶)
<br>
satığka oñay bolsa kılkı köni
<br>
ساتېغقا اۏڭای بۏلسا قېلقې کؤنی
<br>
añar eksümez neñ kereklig küni
<br>
آڭار اکسۆمز نڭ کیرکلیگ کۆنی
<br>
beyt 2807.
<br>
بیت (۲۸۰۷)
<br>
kalı bérse begler er atka açığ
<br>
قالې بیرسه بگلر ار آتقا آچېغ
<br>
tegürse anı bolmasa yüz açığ
<br>
تگۆرسه آنې بۏلماسا یۆز آچېغ
<br>
beyt 2808.
<br>
بیت (۲۸۰۸)
<br>
açığ tıdsa işçi er at köñli sır
<br>
آچېغ تېدسا ایشچی ار آت کؤڭلی سېر
<br>
er at köñli sınsa alır begke kir
<br>
ار آت کؤڭلی سېنسا آلېر بگکه کیر
<br>
beyt 2809.
<br>
بیت (۲۸۰۹)
<br>
negü tér eşitgil akılar başı
<br>
نه‌گۆ تیر ائشیتگیل آقېلار باشې
<br>
köñülke alıñıl ay çırğuy kişi
<br>
کؤڭۆلکه آلېڭېل آی چېرغوی کیشی
<br>
beyt 2810.
<br>
بیت (۲۸۱۰)
<br>
sewerig sewügsüz kılayın tése
<br>
سئوه‌ریگ سئوۆگسۆز قېلایېن تیسه
<br>
tilin ayğu neñni tıdıp bérmese
<br>
تیلین آیغو نڭنی تېدېپ بیرمه‌سه
<br>
beyt 2811.
<br>
بیت (۲۸۱۱)
<br>
ayıp bérmegü neñ tilin aymağu
<br>
آیېپ بیرمه‌گۆ نڭ تیلین آیماغو
<br>
tilin aydıñ erse anı tıdmağu
<br>
تیلین آیدېڭ ایرسه آنې تېدماغو
<br>
beyt 2812.
<br>
بیت (۲۸۱۲)
<br>
sözin kıysa begler umınç kötrülür
<br>
سؤزین قېیسا بگلر اومېنچ کؤترۆلۆر
<br>
umınç kitti erse neñiñ kotrulur
<br>
اومېنچ کیتتی ایرسه نئڭیڭ قۏترولور
<br>
beyt 2813.
<br>
بیت (۲۸۱۳)
<br>
oduğ sak kerek ked kereksiz azak
<br>
اۏدوغ ساق کیرک کد کیرکسیز آزاق
<br>
azak bolsa işçi bolur iş uzak
<br>
آزاق بۏلسا ایشچی بۏلور ایش اوزاق
<br>
beyt 2814.
<br>
بیت (۲۸۱۴)
<br>
bu beglerke tapnur tapuğçı kamuğ
<br>
بو بگلرکه تاپنور تاپوغچې قاموغ
<br>
muñadıp kelip tuttı tapğun kapuğ
<br>
موڭادېپ کلیپ توتتې تاپغون قاپوغ
<br>
beyt 2815.
<br>
بیت (۲۸۱۵)
<br>
muñadsa tapuğçı elig tarlıkın
<br>
موڭادسا تاپوغچې ائلیگ تارلېقېن
<br>
begi eştip ıdsa açığ yarlığın
<br>
بگی ائشتیپ اېدسا آچېغ یارلېغېن
<br>
beyt 2816.
<br>
بیت (۲۸۱۶)
<br>
uzatsa ağıçı bu neñ bérmese
<br>
اوزاتسا آغېچې بو نڭ بیرمه‌سه
<br>
muñadmış tapuğçı tüñülgey basa
<br>
موڭادمېش تاپوغچې تۆڭۆلگَی باسا
<br>
beyt 2817.
<br>
بیت (۲۸۱۷)
<br>
kerekinde bulsa kişi öz muñı
<br>
کیرکینده بولسا کیشی اؤز موڭې
<br>
yam erse yañança bolur ol teñi
<br>
یام ایرسه یاڭانچا بۏلور اۏل تڭی
<br>
beyt 2818.
<br>
بیت (۲۸۱۸)
<br>
negü tér eşitgil bu kökçin saña
<br>
نه‌گۆ تیر ائشیتگیل بو کؤکچین ساڭا
<br>
muñadmış muñıña yara ay toña
<br>
موڭادمېش موڭېڭا یارا آی تۏڭا
<br>
beyt 2819.
<br>
بیت (۲۸۱۹)
<br>
tilemişte bulsa tilegli neñin
<br>
تیله‌میشته بولسا تیلگلی نڭین
<br>
yanut kılsa bolmaz cânında öñin
<br>
یانوت قېلسا بۏلماز جانېندا اؤڭین
<br>
beyt 2820.
<br>
بیت (۲۸۲۰)
<br>
kerek üdte bir yam yañança bolur
<br>
کیرک اۆدته بیر یام یاڭانچا بۏلور
<br>
kamuğ neñke yañzağ munu bu teñin
<br>
قاموغ نڭکه یاڭزاغ مونو بو تڭین
<br>
beyt 2821.
<br>
بیت (۲۸۲۱)
<br>
bu yañlığ kişi bulsa emdi élig
<br>
بو یاڭلېغ کیشی بولسا ایمدی ایلیگ
<br>
ukuşluğ biliglig uwutluğ silig
<br>
اوقوشلوغ بیلیگلیگ اوووتلوغ سیلیگ
<br>
beyt 2822.
<br>
بیت (۲۸۲۲)
<br>
añar bérse bolğay ağı kaznakı
<br>
آڭار بیرسه بۏلغای آغې قازناقې
<br>
ınansa yarağay küdezse hakı
<br>
اېنانسا یاراغای کۆدزسه حقی
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2823.
<br>
بیت (۲۸۲۳)
<br>
élig aydı uktum yaruttuñ méni
<br>
ایلیگ آیدې اوقتوم یاروتتوڭ مینی
<br>
takı bir sözüm bar ayu bér anı
<br>
تاقې بیر سؤزۆم بار آیو بیر آنې
<br>
beyt 2824.
<br>
بیت (۲۸۲۴)
<br>
ayak tirki başlar bu aş başçısı
<br>
آیاق تیرکی باشلار بو آش باشچېسې
<br>
negü teg kerek ayğıl aş işçisi
<br>
نه‌گۆ تگ کیرک آیغېل آش ایشچیسی
<br>
beyt 2825.
<br>
بیت (۲۸۲۵)
<br>
séziksiz yése beg anıñdın aşığ
<br>
سیزیکسیز ییسه بگ آنېڭدېن آشېغ
<br>
ınansa añar beg küdezse başığ
<br>
اېنانسا آڭار بگ کۆدزسه باشېغ
<br>
beyt 2826.
<br>
بیت (۲۸۲۶)
<br>
idi ters-turur bu aş içgü yégü
<br>
ایدی ترس تورور بو آش ایچگۆ ییگۆ
<br>
siziklig kişidin yése ay bügü
<br>
سیزیکلیگ کیشیدین ییسه آی بۆگۆ
<br>
beyt 2827.
<br>
بیت (۲۸۲۷)
<br>
munı ma ayu bérgil emdi maña
<br>
مونې ما آیو بیرگیل ایمدی ماڭا
<br>
bileyin ukayın ay ersig toña
<br>
بیله‌یین اوقایېن آی ارسیگ تۏڭا
<br>
36
<br>
۳۶
<br>
ögdülmiş iligke aş başçi hvân sâlâr negü teg kerekin ayur
<br>
اؤگدۆلمیش ایلیگکه آش باشچې خوان سالار نه‌گۆ تگ کیرکین آیور
<br>
beyt 2828.
<br>
بیت (۲۸۲۸)
<br>
yanut bérdi ögdülmiş aydı élig
<br>
یانوت بیردی اؤگدۆلمیش آیدې ایلیگ
<br>
bu işke bütün er kerek ked silig
<br>
بو ایشکه بۆتۆن ار کیرک کد سیلیگ
<br>
beyt 2829.
<br>
بیت (۲۸۲۹)
<br>
kişide talusı köni çın kişi
<br>
کیشیده تالوسې کؤنی چېن کیشی
<br>
üdürgü añar bérgü aş suw işi
<br>
اۆدۆرگۆ آڭار بیرگۆ آش سوو ایشی
<br>
beyt 2830.
<br>
بیت (۲۸۳۰)
<br>
bu işke idi çın bütün er tile
<br>
بو ایشکه ایدی چېن بۆتۆن ار تیله
<br>
bağırsak tapuğsak uwutı bile
<br>
باغېرساق تاپوغساق اوووتې بیله
<br>
beyt 2831.
<br>
بیت (۲۸۳۱)
<br>
bağırsak tapuğçı bütün çın kişi
<br>
باغېرساق تاپوغچې بۆتۆن چېن کیشی
<br>
begiñe yuluğlar et öz cân başı
<br>
بگیڭه یولوغلار ائت اؤز جان باشې
<br>
beyt 2832.
<br>
بیت (۲۸۳۲)
<br>
boğuzdın bolur barça begke hatar
<br>
بۏغوزدېن بۏلور بارچا بگکه هاتار
<br>
işin kılsa aşçı anı kim yeter
<br>
ایشین قېلسا آشچې آنې کیم یئتر
<br>
beyt 2833.
<br>
بیت (۲۸۳۳)
<br>
kamuğ yérde begler küdezgü özin
<br>
قاموغ ییرده بگلر کۆدزگۆ اؤزین
<br>
yigü içgüde açğu saklık közin
<br>
ییگۆ ایچگۆده آچغو ساقلېق کؤزین
<br>
beyt 2834.
<br>
بیت (۲۸۳۴)
<br>
bodun başlar erke bolur miñ yağı
<br>
بۏدون باشلار ارکه بۏلور میڭ یاغې
<br>
yağı bolsa kimke yadığlığ ağı
<br>
یاغې بۏلسا کیمکه یادېغلېغ آغې
<br>
beyt 2835.
<br>
بیت (۲۸۳۵)
<br>
bütün çın bışığ bolmasa bu kişi
<br>
بۆتۆن چېن بېشېغ بۏلماسا بو کیشی
<br>
hatarlığ bolur aşta begler işi
<br>
خطرلېغ بۏلور آشتا بگلر ایشی
<br>
beyt 2836.
<br>
بیت (۲۸۳۶)
<br>
muñar kiçki eski tapuğçı kerek
<br>
موڭار کیچکی اسکی تاپوغچې کیرک
<br>
açınu süçinü aşın bérse terk
<br>
آچېنو سۆچینۆ آشېن بیرسه ترک
<br>
beyt 2837.
<br>
بیت (۲۸۳۷)
<br>
telim tapğı erse üküş emgeki
<br>
تلیم تاپغې ایرسه اۆکۆش امگکی
<br>
añar bütse bolğay açınmış begi
<br>
آڭار بۆتسه بۏلغای آچېنمېش بگی
<br>
beyt 2838.
<br>
بیت (۲۸۳۸)
<br>
negü tér eşitgil kişi edgüsi
<br>
نه‌گۆ تیر ائشیتگیل کیشی ائدگۆسی
<br>
kalı teñlemiş teg ukuş belgüsi
<br>
قالې تڭله‌میش تگ اوقوش بلگۆسی
<br>
beyt 2839.
<br>
بیت (۲۸۳۹)
<br>
kayu neñe emgek katılsa üküş
<br>
قایو نڭه امگک قاتېلسا اۆکۆش
<br>
sewüg boldı ol neñ kamuğda küsüş
<br>
سئوۆگ بۏلدې اۏل نڭ قاموغدا کۆسۆش
<br>
beyt 2840.
<br>
بیت (۲۸۴۰)
<br>
kayu neñke ıdsa tiriglik kişi
<br>
قایو نڭکه اېدسا تیریگلیک کیشی
<br>
sewüg boldı ol neñ sewüg cân tuşı
<br>
سئوۆگ بۏلدې اۏل نڭ سئوۆگ جان توشې
<br>
beyt 2841.
<br>
بیت (۲۸۴۱)
<br>
tiriglik isiz ermez emgek isiz
<br>
تیریگلیک ایسیز ایرمز امگک ایسیز
<br>
bu emgekke bérmez tiriglik isiz
<br>
بو امگککه بیرمز تیریگلیک ایسیز
<br>
beyt 2842.
<br>
بیت (۲۸۴۲)
<br>
tiriglik barır er açımaz tilin
<br>
تیریگلیک بارېر ار آچېماز تیلین
<br>
yawa bolsa emgek açır kiç yılın
<br>
یاوا بۏلسا امگک آچېر کیچ یېلېن
<br>
beyt 2843.
<br>
بیت (۲۸۴۳)
<br>
közi tok kerek ked yéme köñli bay
<br>
کؤزی تۏق کیرک کد ییمه کؤڭلی بای
<br>
arığlık kerek hem yüzi körki ay
<br>
آرېغلېق کیرک هم یۆزی کؤرکی آی
<br>
beyt 2844.
<br>
بیت (۲۸۴۴)
<br>
sakınuk kerek dîn şerî‘at bilir
<br>
ساقېنوق کیرک دین شریعت بیلیر
<br>
bu mundağ kişidin bütünlük kelir
<br>
بو مونداغ کیشیدین بۆتۆنلۆک کلیر
<br>
beyt 2845.
<br>
بیت (۲۸۴۵)
<br>
arığ boldı begler tadusı özi
<br>
آرېغ بۏلدې بگلر تادوسې اؤزی
<br>
arığ bolmasa aş kaçan yér kozı
<br>
آرېغ بۏلماسا آش قاچان ییر قۏزې
<br>
beyt 2846.
<br>
بیت (۲۸۴۶)
<br>
arığ bolsa aşçı arığ aş bérür
<br>
آرېغ بۏلسا آشچې آرېغ آش بیرۆر
<br>
arığ bolsa aş suw sewe ked yélür
<br>
آرېغ بۏلسا آش سوو سئوه کد ییلۆر
<br>
beyt 2847.
<br>
بیت (۲۸۴۷)
<br>
közi suk kişi aşka sukluk kılur
<br>
کؤزی سوق کیشی آشقا سوقلوق قېلور
<br>
elig tegrür aşka aşığ artatur
<br>
ائلیگ تگرۆر آشقا آشېغ آرتاتور
<br>
beyt 2848.
<br>
بیت (۲۸۴۸)
<br>
közi suk kişiniñ kılınçı yég ol
<br>
کؤزی سوق کیشینیڭ قېلېنچې ییگ اۏل
<br>
kılınç yégliki erke teñsiz ig ol
<br>
قېلېنچ ییگلیکی ارکه تڭسیز ایگ اۏل
<br>
beyt 2849.
<br>
بیت (۲۸۴۹)
<br>
neçe me bütün çın er erse köni
<br>
نئچه مه بۆتۆن چېن ار ایرسه کؤنی
<br>
anıñda bütün çın özüñ bil munı
<br>
آنېڭدا بۆتۆن چېن اؤزۆڭ بیل مونې
<br>
beyt 2850.
<br>
بیت (۲۸۵۰)
<br>
bütün tutğu barça kişig çın bışığ
<br>
بۆتۆن توتغو بارچا کیشیگ چېن بېشېغ
<br>
özüñ ked sakıñu küdezgü başığ
<br>
اؤزۆڭ کد ساقېڭو کۆدزگۆ باشېغ
<br>
beyt 2851.
<br>
بیت (۲۸۵۱)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
unıtma bu sözni ayâ edgü öz
<br>
اونېتما بو سؤزنی آیا ائدگۆ اؤز
<br>
beyt 2852.
<br>
بیت (۲۸۵۲)
<br>
kamuğnı bütün tut küdezgil özüñ
<br>
قاموغنې بۆتۆن توت کۆدزگیل اؤزۆڭ
<br>
özüñke bağırsak seniñ öz közüñ
<br>
اؤزۆڭکه باغېرساق سنیڭ اؤز کؤزۆڭ
<br>
beyt 2853.
<br>
بیت (۲۸۵۳)
<br>
kamuğda ‘azîzrek bu cânıñ ‘azîz
<br>
قاموغدا عزیزراق بو جانېڭ عزیز
<br>
‘azîz cânnı bek tut uzatma sözüg
<br>
عزیز جاننې بک توت اوزاتما سؤزۆگ
<br>
beyt 2854.
<br>
بیت (۲۸۵۴)
<br>
yüzi körki körklüg kerek kılkı uz
<br>
یۆزی کؤرکی کؤرکلۆگ کیرک قېلقې اوز
<br>
yülüg bolsa bodluğ tili köñli tüz
<br>
یۆلۆگ بۏلسا بۏدلوغ تیلی کؤڭلی تۆز
<br>
beyt 2855.
<br>
بیت (۲۸۵۵)
<br>
bu körklüg kişi közke körnür arığ
<br>
بو کؤرکلۆگ کیشی کؤزکه کؤرنۆر آرېغ
<br>
arığ bolmasa aş boğuzka karığ
<br>
آرېغ بۏلماسا آش بۏغوزقا قارېغ
<br>
beyt 2856.
<br>
بیت (۲۸۵۶)
<br>
arığlıknı sewmiş-turur bir bayat
<br>
آرېغلېقنې سئومیش تورور بیر بایات
<br>
arığlık bile er bulur edgü at
<br>
آرېغلېق بیله ار بولور ائدگۆ آت
<br>
beyt 2857.
<br>
بیت (۲۸۵۷)
<br>
arığlıknı barça kişiler tiler
<br>
آرېغلېقنې بارچا کیشیلر تیلر
<br>
arığ bolsa aş suw kişi ârzûlar
<br>
آرېغ بۏلسا آش سوو کیشی آرزولار
<br>
beyt 2858.
<br>
بیت (۲۸۵۸)
<br>
yırak tutğu aşta arığsız kişi
<br>
یېراق توتغو آشتا آرېغسېز کیشی
<br>
arığsız kişiniñ arığsız işi
<br>
آرېغسېز کیشینیڭ آرېغسېز ایشی
<br>
beyt 2859.
<br>
بیت (۲۸۵۹)
<br>
könilik kerek hem bülün çın kılık
<br>
کؤنیلیک کیرک هم بۆلۆن چېن قېلېق
<br>
köni bolmasa er tüzümez yorık
<br>
کؤنی بۏلماسا ار تۆزۆمز یۏرېق
<br>
beyt 2860.
<br>
بیت (۲۸۶۰)
<br>
kalı egri bolsa bu aş başçısı
<br>
قالې اگری بۏلسا بو آش باشچېسې
<br>
kamuğ egri boldı anıñ işçisi
<br>
قاموغ اگری بۏلدې آنېڭ ایشچیسی
<br>
beyt 2861.
<br>
بیت (۲۸۶۱)
<br>
yumıtsa kalın yég bu aş oğrısı
<br>
یومېتسا قالېن ییگ بو آش اۏغرېسې
<br>
kaçan körki kelgey begi tirkisi
<br>
قاچان کؤرکی کلگَی بگی تیرکیسی
<br>
beyt 2862.
<br>
بیت (۲۸۶۲)
<br>
könilik kerek erke edgü kılınç
<br>
کؤنیلیک کیرک ارکه ائدگۆ قېلېنچ
<br>
anın bulsa ötrü tilemiş sewinç
<br>
آنېن بولسا اؤترۆ تیله‌میش سئوینچ
<br>
beyt 2863.
<br>
بیت (۲۸۶۳)
<br>
negü tér eşitgil köni kılklığ er
<br>
نه‌گۆ تیر ائشیتگیل کؤنی قېلقلېغ ار
<br>
köni kılkı bolsa ajun bütrü yér
<br>
کؤنی قېلقې بۏلسا آژون بۆترۆ ییر
<br>
beyt 2864.
<br>
بیت (۲۸۶۴)
<br>
köni kayda bolsa kutadur küni
<br>
کؤنی قایدا بۏلسا قوتادور کۆنی
<br>
tünermez küni er yorısa köni
<br>
تۆنرمز کۆنی ار یۏرېسا کؤنی
<br>
beyt 2865.
<br>
بیت (۲۸۶۵)
<br>
hıyânet kayu yérde ursa adak
<br>
خیانت قایو ییرده اورسا آداق
<br>
asığ bérgü barça kaçar ked yırak
<br>
آسېغ بیرگۆ بارچا قاچار کد یېراق
<br>
beyt 2866.
<br>
بیت (۲۸۶۶)
<br>
hıyânet kişi kayda sunsa elig
<br>
خیانت کیشی قایدا سونسا ائلیگ
<br>
teñiz erse suğlur kurıtur yérig
<br>
تڭیز ایرسه سوغلور قورېتور ییریگ
<br>
beyt 2867.
<br>
بیت (۲۸۶۷)
<br>
bağırsak kerek ked begini sewer
<br>
باغېرساق کیرک کد بگینی سئور
<br>
uwutluğ kerek ked özini yığar
<br>
اوووتلوغ کیرک کد اؤزینی یېغار
<br>
beyt 2868.
<br>
بیت (۲۸۶۸)
<br>
ukuşluğ kerek hem biliglig kerek
<br>
اوقوشلوغ کیرک هم بیلیگلیگ کیرک
<br>
üdi bolsa aşka ériglig kerek
<br>
اۆدی بۏلسا آشقا ایریگلیگ کیرک
<br>
beyt 2869.
<br>
بیت (۲۸۶۹)
<br>
törüçe yorısa tapuğ kılsa öz
<br>
تؤرۆچه یۏرېسا تاپوغ قېلسا اؤز
<br>
kirürde çıkarda köni tutsa köz
<br>
کیرۆرده چېقاردا کؤنی توتسا کؤز
<br>
beyt 2870.
<br>
بیت (۲۸۷۰)
<br>
ukuş işke tutsa küdezse özin
<br>
اوقوش ایشکه توتسا کۆدزسه اؤزین
<br>
bilig işke tutsa tıdusa közin
<br>
بیلیگ ایشکه توتسا تېدوسا کؤزین
<br>
beyt 2871.
<br>
بیت (۲۸۷۱)
<br>
vefâ kılsa begke tilep edgü at
<br>
وفا قېلسا بگکه تیلپ ائدگۆ آت
<br>
ol at birle edgü kalır meñü at
<br>
اۏل آت بیرله ائدگۆ قالېر مڭۆ آت
<br>
beyt 2872.
<br>
بیت (۲۸۷۲)
<br>
ukuşluğ kişiler at edgü kolur
<br>
اوقوشلوغ کیشیلر آت ائدگۆ قۏلور
<br>
biliglig kişiler ınançlığ bolur
<br>
بیلیگلیگ کیشیلر اېنانچلېغ بۏلور
<br>
beyt 2873.
<br>
بیت (۲۸۷۳)
<br>
ukuşluğ kişidin kişilik kelür
<br>
اوقوشلوغ کیشیدین کیشیلیک کلۆر
<br>
biliglig kişiler kişisi bolur
<br>
بیلیگلیگ کیشیلر کیشیسی بۏلور
<br>
beyt 2874.
<br>
بیت (۲۸۷۴)
<br>
negü tér eşitgil ukuşluğ kişi
<br>
نه‌گۆ تیر ائشیتگیل اوقوشلوغ کیشی
<br>
ukuşluğ kişi ol kişide başı
<br>
اوقوشلوغ کیشی اۏل کیشیده باشې
<br>
beyt 2875.
<br>
بیت (۲۸۷۵)
<br>
ukuşluğ vefâlığ kişi tüzüni
<br>
اوقوشلوغ وفالېغ کیشی تۆزۆنی
<br>
yuluğlar kişike kamuğ özini
<br>
یولوغلار کیشیکه قاموغ اؤزینی
<br>
beyt 2876.
<br>
بیت (۲۸۷۶)
<br>
arığsız cefâlığ kılınçı otun
<br>
آرېغسېز جفالېغ قېلېنچې اۏتون
<br>
kalı aydı erser kıyar sözini
<br>
قالې آیدې ایرسر قېیار سؤزینی
<br>
beyt 2877.
<br>
بیت (۲۸۷۷)
<br>
munu aydım emdi ay élig kişi
<br>
مونو آیدېم ایمدی آی ایلیگ کیشی
<br>
bu yañlığ kerek bolsa aşçı başı
<br>
بو یاڭلېغ کیرک بۏلسا آشچې باشې
<br>
beyt 2878.
<br>
بیت (۲۸۷۸)
<br>
kirip ötrü tirki ayak başlasa
<br>
کیریپ اؤترۆ تیرکی آیاق باشلاسا
<br>
anıñdın begi aş séziksiz yése
<br>
آنېڭدېن بگی آش سیزیکسیز ییسه
<br>
beyt 2879.
<br>
بیت (۲۸۷۹)
<br>
bu erdi ay élig özüm bilmişin
<br>
بو ایردی آی ایلیگ اؤزۆم بیلمیشین
<br>
ayu bérdim emdi köñül bulmışın
<br>
آیو بیردیم ایمدی کؤڭۆل بولمېشېن
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2880.
<br>
بیت (۲۸۸۰)
<br>
élig aydı uktum eşittim munı
<br>
ایلیگ آیدې اوقتوم ائشیتتیم مونې
<br>
takı bir sözüm bar ayu bér anı
<br>
تاقې بیر سؤزۆم بار آیو بیر آنې
<br>
beyt 2881.
<br>
بیت (۲۸۸۱)
<br>
maña ayğıl emdi idişçi başı
<br>
ماڭا آیغېل ایمدی ایدیشچی باشې
<br>
negü teg kerek kılsa içgü işi
<br>
نه‌گۆ تگ کیرک قېلسا ایچگۆ ایشی
<br>
beyt 2882.
<br>
بیت (۲۸۸۲)
<br>
ınansa añar beg ne köñli bütüp
<br>
اېنانسا آڭار بگ نه کؤڭلی بۆتۆپ
<br>
alıp içse içgü anı çın tutup
<br>
آلېپ ایچسه ایچگۆ آنې چېن توتوپ
<br>
37
<br>
۳۷
<br>
ögdülmiş iligke idişçi başı negü teg kerekin ayur
<br>
اؤگدۆلمیش ایلیگکه ایدیشچی باشې نه‌گۆ تگ کیرکین آیور
<br>
beyt 2883.
<br>
بیت (۲۸۸۳)
<br>
yanut bérdi ögdülmiş aydı élig
<br>
یانوت بیردی اؤگدۆلمیش آیدې ایلیگ
<br>
muñar ma idi ked yetürsü bilig
<br>
موڭار ما ایدی کد یئتۆرسۆ بیلیگ
<br>
beyt 2884.
<br>
بیت (۲۸۸۴)
<br>
öz igdiş kerek ked sınamış yılın
<br>
اؤز ایگدیش کیرک کد سېنامېش یېلېن
<br>
köñül basmış erse könitmiş yolın
<br>
کؤڭۆل باسمېش ایرسه کؤنیتمیش یۏلېن
<br>
beyt 2885.
<br>
بیت (۲۸۸۵)
<br>
bütün çın bağırsak közi köñli tok
<br>
بۆتۆن چېن باغېرساق کؤزی کؤڭلی تۏق
<br>
köni bolsa kılkı mesel atğu ok
<br>
کؤنی بۏلسا قېلقې مثل آتغو اۏق
<br>
beyt 2886.
<br>
بیت (۲۸۸۶)
<br>
anın ötrü bolsa idiş tutğuçı
<br>
آنېن اؤترۆ بۏلسا ایدیش توتغوچې
<br>
yarağay bu işke yetilgey küçi
<br>
یاراغای بو ایشکه یئتیلگَی کۆچی
<br>
beyt 2887.
<br>
بیت (۲۸۸۷)
<br>
kamuğ törlüg otlar idişçi tutar
<br>
قاموغ تؤرلۆگ اۏتلار ایدیشچی توتار
<br>
güvâriş ya ma‘cûn ya çurnı katar
<br>
گوارش یا معجون یا چورنې قاتار
<br>
beyt 2888.
<br>
بیت (۲۸۸۸)
<br>
telim törlüg otlar anıñda bolur
<br>
تلیم تؤرلۆگ اۏتلار آنېڭدا بۏلور
<br>
yégü yalğağu ot ya içgü kolur
<br>
ییگۆ یالغاغو اۏت یا ایچگۆ قۏلور
<br>
beyt 2889.
<br>
بیت (۲۸۸۹)
<br>
kuruğ öl yémiş tut ya içgü süçig
<br>
قوروغ اؤل ییمیش توت یا ایچگۆ سۆچیگ
<br>
anıñdın bolur bu boğuzka keçig
<br>
آنېڭدېن بۏلور بو بۏغوزقا کئچیگ
<br>
beyt 2890.
<br>
بیت (۲۸۹۰)
<br>
boğuzdın bolur barça begke hatar
<br>
بۏغوزدېن بۏلور بارچا بگکه هاتار
<br>
boğuz tatğı aşçı idişçi tutar
<br>
بۏغوز تاتغې آشچې ایدیشچی توتار
<br>
beyt 2891.
<br>
بیت (۲۸۹۱)
<br>
bu aşçı idişçi bütün bolmasa
<br>
بو آشچې ایدیشچی بۆتۆن بۏلماسا
<br>
idi sarp bolur begke içse yése
<br>
ایدی سارپ بۏلور بگکه ایچسه ییسه
<br>
beyt 2892.
<br>
بیت (۲۸۹۲)
<br>
negü tér eşit ay biliglig bügü
<br>
نه‌گۆ تیر ائشیت آی بیلیگلیگ بۆگۆ
<br>
boğuz ked küdezgü aş akru yégü
<br>
بۏغوز کد کۆدزگۆ آش آقرو ییگۆ
<br>
beyt 2893.
<br>
بیت (۲۸۹۳)
<br>
boğuzuğ küdezse başıña asığ
<br>
بۏغوزوغ کۆدزسه باشېڭا آسېغ
<br>
aşığ az yése bu ağızka tatığ
<br>
آشېغ آز ییسه بو آغېزقا تاتېغ
<br>
beyt 2894.
<br>
بیت (۲۸۹۴)
<br>
üküş kördüm erni yawa kıldı baş
<br>
اۆکۆش کؤردۆم ارنی یاوا قېلدې باش
<br>
küdezmedi boğuzın kowı kıldı yaş
<br>
کۆدزمه‌دی بۏغوزېن قۏوې قېلدې یاش
<br>
beyt 2895.
<br>
بیت (۲۸۹۵)
<br>
boğuzdın kirür ig kişike kemi
<br>
بۏغوزدېن کیرۆر ایگ کیشیکه گیمی
<br>
boğuzdın bolur hem añar ot emi
<br>
بۏغوزدېن بۏلور هم آڭار اۏت ائمی
<br>
beyt 2896.
<br>
بیت (۲۸۹۶)
<br>
ukuşluğ kerek hem bilig ked bilir
<br>
اوقوشلوغ کیرک هم بیلیگ کد بیلیر
<br>
ukuşluğ kişidin kişilik kelir
<br>
اوقوشلوغ کیشیدین کیشیلیک کلیر
<br>
beyt 2897.
<br>
بیت (۲۸۹۷)
<br>
isizke katılmaz ukuşluğ kişi
<br>
ایسیزکه قاتېلماز اوقوشلوغ کیشی
<br>
bütün çın bolur bu biliglig işi
<br>
بۆتۆن چېن بۏلور بو بیلیگلیگ ایشی
<br>
beyt 2898.
<br>
بیت (۲۸۹۸)
<br>
köni ermese küygey erdi ulun
<br>
کؤنی ایرمه‌سه کۆیگَی ایردی اولون
<br>
köni turmasa kör bolur er bulun
<br>
کؤنی تورماسا کؤر بۏلور ار بولون
<br>
beyt 2899.
<br>
بیت (۲۸۹۹)
<br>
köni bol sen iş kıl ay ersig begim
<br>
کؤنی بۏل سن ایش قېل آی ارسیگ بگیم
<br>
könilikte taştın yok ermiş yégim
<br>
کؤنیلیکته تاشتېن یۏق ایرمیش ییگیم
<br>
beyt 2900.
<br>
بیت (۲۹۰۰)
<br>
idişçi başı ked koyuğ er kerek
<br>
ایدیشچی باشې کد قۏیوغ ار کیرک
<br>
köni tutsa ötrü köñül ög yürek
<br>
کؤنی توتسا اؤترۆ کؤڭۆل اؤگ یۆرک
<br>
beyt 2901.
<br>
بیت (۲۹۰۱)
<br>
könilik öze işlese iş bütün
<br>
کؤنیلیک اؤزه ایشله‌سه ایش بۆتۆن
<br>
yakurmasa özke yarağsız otun
<br>
یاقورماسا اؤزکه یاراغسېز اۏتون
<br>
beyt 2902.
<br>
بیت (۲۹۰۲)
<br>
öz elgi bile katsa içgü körüp
<br>
اؤز ائلگی بیله قاتسا ایچگۆ کؤرۆپ
<br>
özi beklese kodsa tamğa urup
<br>
اؤزی بکله‌سه قۏدسا تامغا اوروپ
<br>
beyt 2903.
<br>
بیت (۲۹۰۳)
<br>
yégü içgü katmış kamuğ otlarığ
<br>
ییگۆ ایچگۆ قاتمېش قاموغ اۏتلارېغ
<br>
öz elgi bile katsa tutsa arığ
<br>
اؤز ائلگی بیله قاتسا توتسا آرېغ
<br>
beyt 2904.
<br>
بیت (۲۹۰۴)
<br>
kuruğ öl yémiş ya cülengbîn cülâb
<br>
قوروغ اؤل ییمیش یا جۆلنگبین جۆلاب
<br>
özi katğu tutğu bu barça şerâb
<br>
اؤزی قاتغو توتغو بو بارچا شراب
<br>
beyt 2905.
<br>
بیت (۲۹۰۵)
<br>
açınu süçinü bağırsaklıkın
<br>
آچېنو سۆچینۆ باغېرساقلېقېن
<br>
idişin küdezse ötese hakın
<br>
ایدیشین کۆدزسه اؤته‌سه حقین
<br>
beyt 2906.
<br>
بیت (۲۹۰۶)
<br>
kirür otrü emgek begi tapğıña
<br>
کیرۆر اۏترۆ امگک بگی تاپغېڭا
<br>
ol emgek tusulur kulı asğıña
<br>
اۏل امگک توسولور قولې آسغېڭا
<br>
beyt 2907.
<br>
بیت (۲۹۰۷)
<br>
kayu neñke kirse kişi emgeki
<br>
قایو نڭکه کیرسه کیشی امگکی
<br>
uş ol neñde boldı cânınıñ köki
<br>
اوش اۏل نڭده بۏلدې جانېنېڭ کؤکی
<br>
beyt 2908.
<br>
بیت (۲۹۰۸)
<br>
muñar meñzetü sözledi söz silig
<br>
موڭار مڭزتۆ سؤزله‌دی سؤز سیلیگ
<br>
siligler sözi körse barça bilig
<br>
سیلیگلر سؤزی کؤرسه بارچا بیلیگ
<br>
beyt 2909.
<br>
بیت (۲۹۰۹)
<br>
kayu neñke kirse kişi emgeki
<br>
قایو نڭکه کیرسه کیشی امگکی
<br>
sewüg boldı ol neñ sewüg cân köki
<br>
سئوۆگ بۏلدې اۏل نڭ سئوۆگ جان کؤکی
<br>
beyt 2910.
<br>
بیت (۲۹۱۰)
<br>
kişi emgek ıdsa tiriglik ıdıp
<br>
کیشی امگک اېدسا تیریگلیک اېدېپ
<br>
anı sewgü yüdgü yüdürse yüki
<br>
آنې سئوگۆ یۆدگۆ یۆدۆرسه یۆکی
<br>
beyt 2911.
<br>
بیت (۲۹۱۱)
<br>
bu yañlığ bulunsa idişçi başı
<br>
بو یاڭلېغ بولونسا ایدیشچی باشې
<br>
añar bérse bolğay idişçi işi
<br>
آڭار بیرسه بۏلغای ایدیشچی ایشی
<br>
beyt 2912.
<br>
بیت (۲۹۱۲)
<br>
bu işke munı teg silig er kerek
<br>
بو ایشکه مونې تگ سیلیگ ار کیرک
<br>
munıñ tapğı körki yarutsa yürek
<br>
مونېڭ تاپغې کؤرکی یاروتسا یۆرک
<br>
beyt 2913.
<br>
بیت (۲۹۱۳)
<br>
munıñda basakı bu boşğutları
<br>
مونېڭدا باساقې بو بۏشغوتلارې
<br>
sakalsız kerek barça körki yarı
<br>
ساقالسېز کیرک بارچا کؤرکی یارې
<br>
beyt 2914.
<br>
بیت (۲۹۱۴)
<br>
yalıñ yüzlüg oğlan tolun teg yüzi
<br>
یالېڭ یۆزلۆگ اۏغلان تۏلون تگ یۆزی
<br>
bodı tal kara saç bediz teg özi
<br>
بۏدې تال قارا ساچ بدیز تگ اؤزی
<br>
beyt 2915.
<br>
بیت (۲۹۱۵)
<br>
béli bolsa yılmık yana yarnı kéñ
<br>
بیلی بۏلسا یېلمېق یانا یارنې کیڭ
<br>
ürüñ bolsa kırtış kızıl kızğu eñ
<br>
اۆرۆڭ بۏلسا قېرتېش قېزېل قېزغو اڭ
<br>
beyt 2916.
<br>
بیت (۲۹۱۶)
<br>
yaşıl kök sarığ al ağı ton kedip
<br>
یاشېل کؤک سارېغ آل آغې تۏن کیدیپ
<br>
aşağu kötürse yaraşur yorıp
<br>
آشاغو کؤتۆرسه یاراشور یۏرېپ
<br>
beyt 2917.
<br>
بیت (۲۹۱۷)
<br>
sakalsız kerek bu idişçi arığ
<br>
ساقالسېز کیرک بو ایدیشچی آرېغ
<br>
küdezilse içgüde kıl tü yamığ
<br>
کۆدزیلسه ایچگۆده قېل تۆ یامېغ
<br>
beyt 2918.
<br>
بیت (۲۹۱۸)
<br>
idişte tü bolsa yarağsız bolur
<br>
ایدیشته تۆ بۏلسا یاراغسېز بۏلور
<br>
tü aş suwka tüşse tatığsız bolur
<br>
تۆ آش سووقا تۆشسه تاتېغسېز بۏلور
<br>
beyt 2919.
<br>
بیت (۲۹۱۹)
<br>
munın aydı bolğay bilig bérgüçi
<br>
مونېن آیدې بۏلغای بیلیگ بیرگۆچی
<br>
sakalsız kerek tép idiş tutğuçı
<br>
ساقالسېز کیرک تیپ ایدیش توتغوچې
<br>
beyt 2920.
<br>
بیت (۲۹۲۰)
<br>
idişçi arığ bolsa körklüg yüzi
<br>
ایدیشچی آرېغ بۏلسا کؤرکلۆگ یۆزی
<br>
anıñdın siñer içse içgü kozı
<br>
آنېڭدېن سیڭر ایچسه ایچگۆ قۏزې
<br>
beyt 2921.
<br>
بیت (۲۹۲۱)
<br>
negü tutsa körklüg kişi kılkı uz
<br>
نه‌گۆ توتسا کؤرکلۆگ کیشی قېلقې اوز
<br>
yaraşur alır kör bu cân ülgi köz
<br>
یاراشور آلېر کؤر بو جان اۆلگی کؤز
<br>
beyt 2922.
<br>
بیت (۲۹۲۲)
<br>
negü tér eşitgil bu beyt ayğuçı
<br>
نه‌گۆ تیر ائشیتگیل بو بیت آیغوچې
<br>
eşitgil munı sen ayâ bilgüçi
<br>
ائشیتگیل مونې سن آیا بیلگۆچی
<br>
beyt 2923.
<br>
بیت (۲۹۲۳)
<br>
yüzi körki körglüg kerek kılkı uz
<br>
یۆزی کؤرکی کؤرگلۆگ کیرک قېلقې اوز
<br>
negü tutsa andın tamar barça tuz
<br>
نه‌گۆ توتسا آندېن تامار بارچا توز
<br>
beyt 2924.
<br>
بیت (۲۹۲۴)
<br>
karın açmış erke yüzi körse aş
<br>
قارېن آچمېش ارکه یۆزی کؤرسه آش
<br>
usup susamış ka körüp kanğusuz
<br>
اوسوپ سوسامېش قا کؤرۆپ قانغوسوز
<br>
beyt 2925.
<br>
بیت (۲۹۲۵)
<br>
idişçi başı kör uş andağ kerek
<br>
ایدیشچی باشې کؤر اوش آنداغ کیرک
<br>
idiş tutğuçılar bu mundağ kerek
<br>
ایدیش توتغوچېلار بو مونداغ کیرک
<br>
beyt 2926.
<br>
بیت (۲۹۲۶)
<br>
ınansa añar ötrü begler bütüp
<br>
اېنانسا آڭار اؤترۆ بگلر بۆتۆپ
<br>
yakın tutsa bolğay bütün çın tutup
<br>
یاقېن توتسا بۏلغای بۆتۆن چېن توتوپ
<br>
beyt 2927.
<br>
بیت (۲۹۲۷)
<br>
ay élig kaç işke er üdrüm tile
<br>
آی ایلیگ قاچ ایشکه ار اۆدرۆم تیله
<br>
bağırsak közi tok uwutı bile
<br>
باغېرساق کؤزی تۏق اوووتې بیله
<br>
beyt 2928.
<br>
بیت (۲۹۲۸)
<br>
birisi yalawaç bitigçi biri
<br>
بیریسی یالاواچ بیتیگچی بیری
<br>
takı bir idişçi kör aşçı biri
<br>
تاقې بیر ایدیشچی کؤر آشچې بیری
<br>
beyt 2929.
<br>
بیت (۲۹۲۹)
<br>
bularığ idi ked talula birin
<br>
بولارېغ ایدی کد تالولا بیرین
<br>
kalı tuşsa teñsiz ökünme yarın
<br>
قالې توشسا تڭسیز اؤکۆنمه یارېن
<br>
beyt 2930.
<br>
بیت (۲۹۳۰)
<br>
yalawaç bitigçi kalı bolsa yig
<br>
یالاواچ بیتیگچی قالې بۏلسا ییگ
<br>
anıñ yası élke tokır ay tetig
<br>
آنېڭ یاسې ایلکه تۏقېر آی تتیگ
<br>
beyt 2931.
<br>
بیت (۲۹۳۱)
<br>
idişçi ya aşçı yég erse kalı
<br>
ایدیشچی یا آشچې ییگ ایرسه قالې
<br>
anıñ yası cân kör tiriglik ulı
<br>
آنېڭ یاسې جان کؤر تیریگلیک اولې
<br>
beyt 2932.
<br>
بیت (۲۹۳۲)
<br>
katığlan ay élig bu bir kaç kişig
<br>
قاتېغلان آی ایلیگ بو بیر قاچ کیشیگ
<br>
talulayu üdrü tutuzğıl işig
<br>
تالولایو اۆدرۆ توتوزغېل ایشیگ
<br>
beyt 2933.
<br>
بیت (۲۹۳۳)
<br>
yana aydı ögdülmiş élig kutı
<br>
یانا آیدې اؤگدۆلمیش ایلیگ قوتې
<br>
bedük boldı begler işi teg atı
<br>
بدۆک بۏلدې بگلر ایشی تگ آتې
<br>
beyt 2934.
<br>
بیت (۲۹۳۴)
<br>
bedük işte teñsiz baş ağrığ bolur
<br>
بدۆک ایشته تڭسیز باش آغرېغ بۏلور
<br>
baş ağrığ kötürmese beglik kalur
<br>
باش آغرېغ کؤتۆرمه‌سه بگلیک قالور
<br>
beyt 2935.
<br>
بیت (۲۹۳۵)
<br>
negü tér eşitgil kéñeşçi öge
<br>
نه‌گۆ تیر ائشیتگیل کیڭشچی اؤگه
<br>
kéñeşte töker begke yünçü üke
<br>
کیڭشته تؤکر بگکه یۆنچۆ اۆکه
<br>
beyt 2936.
<br>
بیت (۲۹۳۶)
<br>
ayâ beg erej kolma emgek kötür
<br>
آیا بگ ارژ قۏلما امگک کؤتۆر
<br>
erej birle emgek adakşu yatur
<br>
ارژ بیرله امگک آداقشو یاتور
<br>
beyt 2937.
<br>
بیت (۲۹۳۷)
<br>
beg emgep él itse bodun şük bayur
<br>
بگ امگه‌پ ایل ایتسه بۏدون شۆک بایور
<br>
bayusa bodun beg tileki bolur
<br>
بایوسا بۏدون بگ تیلکی بۏلور
<br>
beyt 2938.
<br>
بیت (۲۹۳۸)
<br>
sewinme ked artuk erejlig kişi
<br>
سئوینمه کد آرتوق ارژلیگ کیشی
<br>
bolur âhır emgek erejke tuşı
<br>
بۏلور آخر امگک ارژکه توشې
<br>
beyt 2939.
<br>
بیت (۲۹۳۹)
<br>
neçe me bu aşçı idişçi saña
<br>
نئچه مه بو آشچې ایدیشچی ساڭا
<br>
bütün erse artuk ay ersig toña
<br>
بۆتۆن ایرسه آرتوق آی ارسیگ تۏڭا
<br>
beyt 2940.
<br>
بیت (۲۹۴۰)
<br>
olarda bağırsak özüñe özüñ
<br>
اۏلاردا باغېرساق اؤزۆڭه اؤزۆڭ
<br>
adın bolmağay sen uzatma sözüg
<br>
آدېن بۏلماغای سن اوزاتما سؤزۆگ
<br>
beyt 2941.
<br>
بیت (۲۹۴۱)
<br>
negü tér eşitgil öge buyrukı
<br>
نه‌گۆ تیر ائشیتگیل اؤگه بویروقې
<br>
unıtma munı sen biti hem okı
<br>
اونېتما مونې سن بیتی هم اۏقې
<br>
beyt 2942.
<br>
بیت (۲۹۴۲)
<br>
sewüg cân özele imînde imîn
<br>
سئوۆگ جان اؤزه‌له ایمنده امین
<br>
kolup bulmadım men özümde öñin
<br>
قۏلوپ بولمادېم من اؤزۆمده اؤڭین
<br>
beyt 2943.
<br>
بیت (۲۹۴۳)
<br>
katığlan küdezgil katığ tut anı
<br>
قاتېغلان کۆدزگیل قاتېغ توت آنې
<br>
kalı bardı erse tileme emin
<br>
قالې باردې ایرسه تیله‌مه امین
<br>
beyt 2944.
<br>
بیت (۲۹۴۴)
<br>
ayıtmış nı aydım ay élig kutı
<br>
آیېتمېش نې آیدېم آی ایلیگ قوتې
<br>
negü teg kerekin emi hem otı
<br>
نه‌گۆ تگ کیرکین ائمی هم اۏتې
<br>
beyt 2945.
<br>
بیت (۲۹۴۵)
<br>
bu yañlığ kişi birle begler bedür
<br>
بو یاڭلېغ کیشی بیرله بگلر بدۆر
<br>
yağı boynı yençer kü çawın ıdur
<br>
یاغې بۏینې یئنچر کۆ چاوېن اېدور
<br>
beyt 2946.
<br>
بیت (۲۹۴۶)
<br>
munu sözledim men saña belgülüg
<br>
مونو سؤزله‌دیم من ساڭا بلگۆلۆگ
<br>
takı bir sözüm bar adın ülgülüg
<br>
تاقې بیر سؤزۆم بار آدېن اۆلگۆلۆگ
<br>
beyt 2947.
<br>
بیت (۲۹۴۷)
<br>
élig tıñlar erse anı sözleyin
<br>
ایلیگ تېڭلار ایرسه آنې سؤزله‌یین
<br>
yok erse bu sözni özüm kizleyin
<br>
یۏق ایرسه بو سؤزنی اؤزۆم کیزله‌یین
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2948.
<br>
بیت (۲۹۴۸)
<br>
yanut bérdi élig ayur ay bügü
<br>
یانوت بیردی ایلیگ آیور آی بۆگۆ
<br>
negü ol maña ay sözüg sözlegü
<br>
نه‌گۆ اۏل ماڭا آی سؤزۆگ سؤزله‌گۆ
<br>
beyt 2949.
<br>
بیت (۲۹۴۹)
<br>
seniñdin eşitgü kerek barça söz
<br>
سنیڭدین ائشیتگۆ کیرک بارچا سؤز
<br>
biligke teriz sen ukuşka ögüz
<br>
بیلیگکه تیریز سن اوقوشقا اؤگۆز
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 2950.
<br>
بیت (۲۹۵۰)
<br>
yanut bérdi ögdülmiş aydı élig
<br>
یانوت بیردی اؤگدۆلمیش آیدې ایلیگ
<br>
éligdin tegir élke törlüg bilig
<br>
ایلیگدین تگیر ایلکه تؤرلۆگ بیلیگ
<br>
beyt 2951.
<br>
بیت (۲۹۵۱)
<br>
éligke ötündüm tapuğçı yolı
<br>
ایلیگکه اؤتۆندۆم تاپوغچې یۏلې
<br>
negü teg tapınğu begiñe kulı
<br>
نه‌گۆ تگ تاپېنغو بگیڭه قولې
<br>
beyt 2952.
<br>
بیت (۲۹۵۲)
<br>
yéme bilgü begler tapuğçı kulın
<br>
ییمه بیلگۆ بگلر تاپوغچې قولېن
<br>
negü teg açınğu tapınsa yılın
<br>
نه‌گۆ تگ آچېنغو تاپېنسا یېلېن
<br>
beyt 2953.
<br>
بیت (۲۹۵۳)
<br>
neçe beg hakı erse kullar öze
<br>
نئچه بگ حقی ایرسه قوللار اؤزه
<br>
yéme kul hakı yokmu begler öze
<br>
ییمه قول حقی یۏقمو بگلر اؤزه
<br>
beyt 2954.
<br>
بیت (۲۹۵۴)
<br>
kalı beg hakın körse kullar turup
<br>
قالې بگ حقین کؤرسه قوللار توروپ
<br>
kerek kul hakın körse tapğın körüp
<br>
کیرک قول حقین کؤرسه تاپغېن کؤرۆپ
<br>
beyt 2955.
<br>
بیت (۲۹۵۵)
<br>
tapuğçı tapuğ kılsa dünyâ üçün
<br>
تاپوغچې تاپوغ قېلسا دۆنیا اۆچۆن
<br>
kalı bulmasa dünyâ emger küçün
<br>
قالې بولماسا دۆنیا امگر کۆچۆن
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 2956.
<br>
بیت (۲۹۵۶)
<br>
élig aydı keldür maña ay aça
<br>
ایلیگ آیدې کلدۆر ماڭا آی آچا
<br>
negü ol tapuğçı hakı ay seçe
<br>
نه‌گۆ اۏل تاپوغچې حقی آی سئچه
<br>
38
<br>
۳۸
<br>
ögdülmiş iligke tapuğçilar haki begler öze negü teg erdükin ayur
<br>
اؤگدۆلمیش ایلیگکه تاپوغچیلار حقی بگلر اؤزه نه‌گۆ تگ ایردۆکین آیور
<br>
beyt 2957.
<br>
بیت (۲۹۵۷)
<br>
bu ögdülmiş aydı bu begler öze
<br>
بو اؤگدۆلمیش آیدې بو بگلر اؤزه
<br>
tapuğçı hakı bar tapuğda oza
<br>
تاپوغچې حقی بار تاپوغدا اۏزا
<br>
beyt 2958.
<br>
بیت (۲۹۵۸)
<br>
eñ aşnu yégü içgü bérgü kerek
<br>
اڭ آشنو ییگۆ ایچگۆ بیرگۆ کیرک
<br>
tapınğu itiglerin itgü kerek
<br>
تاپېنغو ایتیگلرین ایتگۆ کیرک
<br>
beyt 2959.
<br>
بیت (۲۹۵۹)
<br>
tapuğ kılmak emgek katığ iş bolur
<br>
تاپوغ قېلماق امگک قاتېغ ایش بۏلور
<br>
munı bilse begler tapuğ tiş kılur
<br>
مونې بیلسه بگلر تاپوغ تیش قېلور
<br>
beyt 2960.
<br>
بیت (۲۹۶۰)
<br>
et öz cân yuluğlar tapuğ kılğuçı
<br>
ائت اؤز جان یولوغلار تاپوغ قېلغوچې
<br>
tiler beg sewinçi bu kul bolğuçı
<br>
تیلر بگ سئوینچی بو قول بۏلغوچې
<br>
beyt 2961.
<br>
بیت (۲۹۶۱)
<br>
isig tumlığ aç tok yadağ hem yalıñ
<br>
ایسیگ توملېغ آچ تۏق یاداغ هم یالېڭ
<br>
kılıç baldu ok yér ay élig biliñ
<br>
قېلېچ بالدو اۏق ییر آی ایلیگ بیلیڭ
<br>
beyt 2962.
<br>
بیت (۲۹۶۲)
<br>
kédin öñdün oñ sol bolur bu turup
<br>
کیدین اؤڭدۆن اۏڭ سۏل بۏلور بو توروپ
<br>
begin inçke tegrür bu emgek körüp
<br>
بگین اینچکه تگرۆر بو امگک کؤرۆپ
<br>
beyt 2963.
<br>
بیت (۲۹۶۳)
<br>
yağıka bu öñdün bolur bek tolum
<br>
یاغېقا بو اؤڭدۆن بۏلور بک تۏلوم
<br>
tiriglik tiler begke özke ölüm
<br>
تیریگلیک تیلر بگکه اؤزکه اؤلۆم
<br>
beyt 2964.
<br>
بیت (۲۹۶۴)
<br>
bu yañlığ beginiñ sewinçin tilep
<br>
بو یاڭلېغ بگینیڭ سئوینچین تیلپ
<br>
özin emgetür tünni künke ulap
<br>
اؤزین امگه‌تۆر تۆننی کۆنکه اولاپ
<br>
beyt 2965.
<br>
بیت (۲۹۶۵)
<br>
bu tapğı üçün beg ötegü hakın
<br>
بو تاپغې اۆچۆن بگ اؤته‌گۆ حقین
<br>
anı edgü tutğu bağırsaklıkın
<br>
آنې ائدگۆ توتغو باغېرساقلېقېن
<br>
beyt 2966.
<br>
بیت (۲۹۶۶)
<br>
negü tér eşitgil uç ordu hanı
<br>
نه‌گۆ تیر ائشیتگیل اوچ اۏردو خانې
<br>
bodunda talusı kişide çını
<br>
بۏدوندا تالوسې کیشیده چېنې
<br>
beyt 2967.
<br>
بیت (۲۹۶۷)
<br>
ayâ beg boluğlı bodunka uluğ
<br>
آیا بگ بۏلوغلې بۏدونقا اولوغ
<br>
bedüt edgü tutğıl tapuğçı kuluğ
<br>
بدۆت ائدگۆ توتغېل تاپوغچې قولوغ
<br>
beyt 2968.
<br>
بیت (۲۹۶۸)
<br>
tapuğçı bile begler elgi uzar
<br>
تاپوغچې بیله بگلر ائلگی اوزار
<br>
tapuğçı bile erklig él kend tüzer
<br>
تاپوغچې بیله ارکلیگ ایل کند تۆزر
<br>
beyt 2969.
<br>
بیت (۲۹۶۹)
<br>
neçe beg uluğ bolsa aslı bedük
<br>
نئچه بگ اولوغ بۏلسا آسلې بدۆک
<br>
tapuğçı bile boldı atı bedük
<br>
تاپوغچې بیله بۏلدې آتې بدۆک
<br>
beyt 2970.
<br>
بیت (۲۹۷۰)
<br>
ay élig kişilik mürüvvet bolur
<br>
آی ایلیگ کیشیلیک مروّت بۏلور
<br>
mürüvvet kişike tarîkat bolur
<br>
مروّت کیشیکه طریقت بۏلور
<br>
beyt 2971.
<br>
بیت (۲۹۷۱)
<br>
mürüvvet tarîkat bu ol belgülüg
<br>
مروّت طریقت بو اۏل بلگۆلۆگ
<br>
kişi emgeki bilse kılsa ülüg
<br>
کیشی امگکی بیلسه قېلسا اۆلۆگ
<br>
beyt 2972.
<br>
بیت (۲۹۷۲)
<br>
tapuğçı kapuğda umınçka turur
<br>
تاپوغچې قاپوغدا اومېنچقا تورور
<br>
umınç bérmese beg mürüvvet barur
<br>
اومېنچ بیرمه‌سه بگ مروّت بارور
<br>
beyt 2973.
<br>
بیت (۲۹۷۳)
<br>
körü barğu begler tapuğçı neçe
<br>
کؤرۆ بارغو بگلر تاپوغچې نئچه
<br>
tusulur neçe ol tusulmaz neçe
<br>
توسولور نئچه اۏل توسولماز نئچه
<br>
beyt 2974.
<br>
بیت (۲۹۷۴)
<br>
tusulur teñinçe açıñu kerek
<br>
توسولور تڭینچه آچېڭو کیرک
<br>
tapınmış teñi hak tegürgü kerek
<br>
تاپېنمېش تڭی حق تگۆرگۆ کیرک
<br>
beyt 2975.
<br>
بیت (۲۹۷۵)
<br>
kişi yılkıda ınğa ermez ay beg
<br>
کیشی یېلقېدا اېنغا ایرمز آی بگ
<br>
munı teñlese iş bolur ülgü teg
<br>
مونې تڭله‌سه ایش بۏلور اۆلگۆ تگ
<br>
beyt 2976.
<br>
بیت (۲۹۷۶)
<br>
boğuz todrur aşnu kişi yılkınıñ
<br>
بۏغوز تۏدرور آشنو کیشی یېلقېنېڭ
<br>
basa asğı kötrür bu yalñuk anıñ
<br>
باسا آسغې کؤترۆر بو یالڭوق آنېڭ
<br>
beyt 2977.
<br>
بیت (۲۹۷۷)
<br>
açığ bérse begler tilin edgü söz
<br>
آچېغ بیرسه بگلر تیلین ائدگۆ سؤز
<br>
tapuğçı yuluğlar begiñe et öz
<br>
تاپوغچې یولوغلار بگیڭه ائت اؤز
<br>
beyt 2978.
<br>
بیت (۲۹۷۸)
<br>
isinür tapuğçı bağırsak bolur
<br>
ایسینۆر تاپوغچې باغېرساق بۏلور
<br>
özin emgetür beg sewinçin kolur
<br>
اؤزین امگه‌تۆر بگ سئوینچین قۏلور
<br>
beyt 2979.
<br>
بیت (۲۹۷۹)
<br>
muñar meñzetü sözlemiş söz tetig
<br>
موڭار مڭزتۆ سؤزله‌میش سؤز تتیگ
<br>
bilig birle yalñuk uzatur elig
<br>
بیلیگ بیرله یالڭوق اوزاتور ائلیگ
<br>
beyt 2980.
<br>
بیت (۲۹۸۰)
<br>
kişi edgülükke sewüg cân bérür
<br>
کیشی ائدگۆلۆککه سئوۆگ جان بیرۆر
<br>
bir edgü yanutı on edgü kılur
<br>
بیر ائدگۆ یانوتې اۏن ائدگۆ قېلور
<br>
beyt 2981.
<br>
بیت (۲۹۸۱)
<br>
asığ bolsa yalñuk özin kul kılur
<br>
آسېغ بۏلسا یالڭوق اؤزین قول قېلور
<br>
añar kul bolur özke emgek urur
<br>
آڭار قول بۏلور اؤزکه امگک اورور
<br>
beyt 2982.
<br>
بیت (۲۹۸۲)
<br>
tapuğka körü bérgü edgü açığ
<br>
تاپوغقا کؤرۆ بیرگۆ ائدگۆ آچېغ
<br>
yalıñnı bütürgü todurğu açığ
<br>
یالېڭنې بۆتۆرگۆ تۏدورغو آچېغ
<br>
beyt 2983.
<br>
بیت (۲۹۸۳)
<br>
negü beg bolur ol ay élig kutı
<br>
نه‌گۆ بگ بۏلور اۏل آی ایلیگ قوتې
<br>
kitermese kuldın çığaylık atı
<br>
کیترمه‌سه قولدېن چېغایلېق آتې
<br>
beyt 2984.
<br>
بیت (۲۹۸۴)
<br>
negü tér eşitgil awuçğa sözi
<br>
نه‌گۆ تیر ائشیتگیل آووچغا سؤزی
<br>
awuçğa sözi ol yégitler közi
<br>
آووچغا سؤزی اۏل ییگیتلر کؤزی
<br>
beyt 2985.
<br>
بیت (۲۹۸۵)
<br>
kişi emgek ıdsa kişi yurnıña
<br>
کیشی امگک اېدسا کیشی یورنېڭا
<br>
yanutı kişilik kılur ornıña
<br>
یانوتې کیشیلیک قېلور اۏرنېڭا
<br>
beyt 2986.
<br>
بیت (۲۹۸۶)
<br>
kişi emgeki bilmegüçi kişi
<br>
کیشی امگکی بیلمه‌گۆچی کیشی
<br>
kişi tép atamağu yılkı tuşı
<br>
کیشی تیپ آتاماغو یېلقې توشې
<br>
beyt 2987.
<br>
بیت (۲۹۸۷)
<br>
iki törlüg ol bu tapuğ kılğuçı
<br>
ایکی تؤرلۆگ اۏل بو تاپوغ قېلغوچې
<br>
biri boş biri kul umınç tutğuçı
<br>
بیری بۏش بیری قول اومېنچ توتغوچې
<br>
beyt 2988.
<br>
بیت (۲۹۸۸)
<br>
bu kul kendü erksiz tapuğçı bolur
<br>
بو قول کندۆ ارکسیز تاپوغچې بۏلور
<br>
tapuğ kılmasa begde berge bulur
<br>
تاپوغ قېلماسا بگده بئرگه بولور
<br>
beyt 2989.
<br>
بیت (۲۹۸۹)
<br>
boşuğ kör bu tapnur özin kul kılıp
<br>
بۏشوغ کؤر بو تاپنور اؤزین قول قېلېپ
<br>
munıñ emgekin yulğu tapğın bilip
<br>
مونېڭ امگکین یولغو تاپغېن بیلیپ
<br>
beyt 2990.
<br>
بیت (۲۹۹۰)
<br>
boş âzâd kişi barça edgü kulı
<br>
بۏش آزاد کیشی بارچا ائدگۆ قولې
<br>
bularka aça bérgü edgü yolı
<br>
بولارقا آچا بیرگۆ ائدگۆ یۏلې
<br>
beyt 2991.
<br>
بیت (۲۹۹۱)
<br>
boşuğ kul bile tutsa bolmaz bu tüz
<br>
بۏشوغ قول بیله توتسا بۏلماز بو تۆز
<br>
boşuğ boş teñi tut kuluğ kulça üz
<br>
بۏشوغ بۏش تڭی توت قولوغ قولچا اۆز
<br>
beyt 2992.
<br>
بیت (۲۹۹۲)
<br>
bu begler kapuğı erej kapğı ol
<br>
بو بگلر قاپوغې ارژ قاپغې اۏل
<br>
erej kapğı tutmak özüñ asğı ol
<br>
ارژ قاپغې توتماق اؤزۆڭ آسغې اۏل
<br>
beyt 2993.
<br>
بیت (۲۹۹۳)
<br>
tapuğçı bayusa beg atı bolur
<br>
تاپوغچې بایوسا بگ آتې بۏلور
<br>
bu atı du‘â birle meñü kalur
<br>
بو آتې دعا بیرله مڭۆ قالور
<br>
beyt 2994.
<br>
بیت (۲۹۹۴)
<br>
ay élig tapuğçı bile beg mesel
<br>
آی ایلیگ تاپوغچې بیله بگ مثل
<br>
satığçı osuğluğ bolur çın tükel
<br>
ساتېغچې اۏسوغلوغ بۏلور چېن تۆکل
<br>
beyt 2995.
<br>
بیت (۲۹۹۵)
<br>
satığçı bérür neñ añar mün sanı
<br>
ساتېغچې بیرۆر نڭ آڭار مۆن سانې
<br>
alığlı alır élde ewrer anı
<br>
آلېغلې آلېر ایلده ائورر آنې
<br>
beyt 2996.
<br>
بیت (۲۹۹۶)
<br>
yıl ay kün tükese asığ yomdarur
<br>
یېل آی کۆن تۆکه‌سه آسېغ یۏمدارور
<br>
yüz utru ulaşur öz asğı alur
<br>
یۆز اوترو اولاشور اؤز آسغې آلور
<br>
beyt 2997.
<br>
بیت (۲۹۹۷)
<br>
muñar meñzer emdi tapuğçı kişi
<br>
موڭار مڭزر ایمدی تاپوغچې کیشی
<br>
begi birle ortuk sakışlığ işi
<br>
بگی بیرله اۏرتوق ساقېشلېغ ایشی
<br>
beyt 2998.
<br>
بیت (۲۹۹۸)
<br>
begi neñ bérür kulka edgü sözün
<br>
بگی نڭ بیرۆر قولقا ائدگۆ سؤزۆن
<br>
tapuğçı et öz birle tapnur özün
<br>
تاپوغچې ائت اؤز بیرله تاپنور اؤزۆن
<br>
beyt 2999.
<br>
بیت (۲۹۹۹)
<br>
urur cân yuluğlap tapuğçı kılıç
<br>
اورور جان یولوغلاپ تاپوغچې قېلېچ
<br>
anıñ asğı él kend uluşlar erinç
<br>
آنېڭ آسغې ایل کند اولوشلار ارینچ
<br>
beyt 3000.
<br>
بیت (۳۰۰۰)
<br>
yağı boynı yençer hazîneˆ urur
<br>
یاغې بۏینې یئنچر خزینه اورور
<br>
tilek ârzû ni‘met ulaşu kelür
<br>
تیلک آرزو نعمت اولاشو کلۆر
<br>
beyt 3001.
<br>
بیت (۳۰۰۱)
<br>
bu barça asığ sanı boldı tegim
<br>
بو بارچا آسېغ سانې بۏلدې تگیم
<br>
asığ kılğuçığ edgü tutğu begim
<br>
آسېغ قېلغوچېغ ائدگۆ توتغو بگیم
<br>
beyt 3002.
<br>
بیت (۳۰۰۲)
<br>
negü tér eşitgil bu sartlar başı
<br>
نه‌گۆ تیر ائشیتگیل بو سارتلار باشې
<br>
öz asğın tilep dünyâ kezgen kişi
<br>
اؤز آسغېن تیلپ دۆنیا کزگن کیشی
<br>
beyt 3003.
<br>
بیت (۳۰۰۳)
<br>
asığlığ kul erse oğulda yakın
<br>
آسېغلېغ قول ایرسه اۏغولدا یاقېن
<br>
asığsız oğulnı yağı bil sakın
<br>
آسېغسېز اۏغولنې یاغې بیل ساقېن
<br>
beyt 3004.
<br>
بیت (۳۰۰۴)
<br>
kamuğ teprenigli asığka yorır
<br>
قاموغ تپره‌نیگلی آسېغقا یۏرېر
<br>
asığ bolmasa awçı ewde karır
<br>
آسېغ بۏلماسا آوچې ائوده قارېر
<br>
beyt 3005.
<br>
بیت (۳۰۰۵)
<br>
er at boldı begler kanatı yügi
<br>
ار آت بۏلدې بگلر قاناتې یۆگی
<br>
kanatsız kuş uçmaz ay begler begi
<br>
قاناتسېز قوش اوچماز آی بگلر بگی
<br>
beyt 3006.
<br>
بیت (۳۰۰۶)
<br>
er at birle begler küçi belgürer
<br>
ار آت بیرله بگلر کۆچی بلگۆرر
<br>
er at birle begler tügünler yörer
<br>
ار آت بیرله بگلر تۆگۆنلر یؤرر
<br>
beyt 3007.
<br>
بیت (۳۰۰۷)
<br>
yumıtsa kayu begke ersig eren
<br>
یومېتسا قایو بگکه ارسیگ ارن
<br>
ajunka bu beg boldı sâhib-kırân
<br>
آژونقا بو بگ بۏلدې صاحب قېران
<br>
beyt 3008.
<br>
بیت (۳۰۰۸)
<br>
kayu begde erdem yumıtsa tükel
<br>
قایو بگده اردم یومېتسا تۆکل
<br>
añar yığlur ârzû ne kolsa tükel
<br>
آڭار یېغلور آرزو نه قۏلسا تۆکل
<br>
beyt 3009.
<br>
بیت (۳۰۰۹)
<br>
ajunçıkaerdem kerek miñ tümen
<br>
آژونچېقا ایردیم کیرک میڭ تۆمن
<br>
bu erdem bile yér ajunçı cihân
<br>
بو اردم بیله ییر آژونچې جهان
<br>
beyt 3010.
<br>
بیت (۳۰۱۰)
<br>
uçuz tutma erdemni ögren oğul
<br>
اوچوز توتما اردمنی اؤگرن اۏغول
<br>
bu erdem yorıkı ürüñ kuş teg ol
<br>
بو اردم یۏرېقې اۆرۆڭ قوش تگ اۏل
<br>
beyt 3011.
<br>
بیت (۳۰۱۱)
<br>
ürüñ kuş kutı teg bu erdem kutı
<br>
اۆرۆڭ قوش قوتې تگ بو اردم قوتې
<br>
yorı kuş atağıl sen erdem atı
<br>
یۏرې قوش آتاغېل سن اردم آتې
<br>
beyt 3012.
<br>
بیت (۳۰۱۲)
<br>
negü tér eşitgil ürüñ başlığ er
<br>
نه‌گۆ تیر ائشیتگیل اۆرۆڭ باشلېغ ار
<br>
ajunuğ karıtmış uzun yaşlığ er
<br>
آژونوغ قارېتمېش اوزون یاشلېغ ار
<br>
beyt 3013.
<br>
بیت (۳۰۱۳)
<br>
bilig erdem ögren ağır tut anı
<br>
بیلیگ اردم اؤگرن آغېر توت آنې
<br>
ağır kılğay âhır ol erdem séni
<br>
آغېر قېلغای آخر اۏل اردم سینی
<br>
beyt 3014.
<br>
بیت (۳۰۱۴)
<br>
bilig bil ukuş uk yorıma yawa
<br>
بیلیگ بیل اوقوش اوق یۏرېما یاوا
<br>
üdi kelse edgü bérür ol küni
<br>
اۆدی کلسه ائدگۆ بیرۆر اۏل کۆنی
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3015.
<br>
بیت (۳۰۱۵)
<br>
bu sözler eşitti sewindi élig
<br>
بو سؤزلر ائشیتتی سئویندی ایلیگ
<br>
ayur ay ukuşluğ uruğı silig
<br>
آیور آی اوقوشلوغ اوروغې سیلیگ
<br>
beyt 3016.
<br>
بیت (۳۰۱۶)
<br>
idi yakşı urduñ kişilik ulı
<br>
ایدی یاقشې اوردوڭ کیشیلیک اولې
<br>
bu ol çın vefâlığ kişiler yolı
<br>
بو اۏل چېن وفالېغ کیشیلر یۏلې
<br>
beyt 3017.
<br>
بیت (۳۰۱۷)
<br>
bodun erki boldı meniñ bu özüm
<br>
بۏدون ارکی بۏلدې منیڭ بو اؤزۆم
<br>
uzun boldı elgim yorık til sözüm
<br>
اوزون بۏلدې ایلگیم یۏرېق تیل سؤزۆم
<br>
beyt 3018.
<br>
بیت (۳۰۱۸)
<br>
küwenmez men emdi bu beglik bulup
<br>
کۆوَنمز من ایمدی بو بگلیک بولوپ
<br>
öz inçlik tilep me tiriglik bulup
<br>
اؤز اینچلیک تیلپ مه تیریگلیک بولوپ
<br>
beyt 3019.
<br>
بیت (۳۰۱۹)
<br>
tilekim bu ol kim maña kelgüçi
<br>
تیلکیم بو اۏل کیم ماڭا کلگۆچی
<br>
bayusa meniñdin bedüse küçi
<br>
بایوسا منیڭدین بدۆسه کۆچی
<br>
beyt 3020.
<br>
بیت (۳۰۲۰)
<br>
bu begler sewinçi yarınkı asığ
<br>
بو بگلر سئوینچی یارېنقې آسېغ
<br>
du‘â tap maña edgü atın yanığ
<br>
دعا تاپ ماڭا ائدگۆ آتېن یانېغ
<br>
beyt 3021.
<br>
بیت (۳۰۲۱)
<br>
bu barı hazîneˆ bu altun kümüş
<br>
بو بارې خزینه بو آلتون کۆمۆش
<br>
er atka ülegüke tirdim üküş
<br>
ار آتقا اۆله‌گۆکه تیردیم اۆکۆش
<br>
beyt 3022.
<br>
بیت (۳۰۲۲)
<br>
kişike bérür-men tilep edgü at
<br>
کیشیکه بیرۆر من تیلپ ائدگۆ آت
<br>
du‘â artsu atım yorıtsu bayat
<br>
دعا آرتسو آتېم یۏرېتسو بایات
<br>
beyt 3023.
<br>
بیت (۳۰۲۳)
<br>
tilekim bu ol kim maña tapğuçı
<br>
تیلکیم بو اۏل کیم ماڭا تاپغوچې
<br>
bayup kalsa minde kédin kalğuçı
<br>
بایوپ قالسا مینده کیدین قالغوچې
<br>
beyt 3024.
<br>
بیت (۳۰۲۴)
<br>
özüm köçse barsa kalır bu bodun
<br>
اؤزۆم کؤچسه بارسا قالېر بو بۏدون
<br>
du‘â birle tapsa maña ol üdün
<br>
دعا بیرله تاپسا ماڭا اۏل اۆدۆن
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3025.
<br>
بیت (۳۰۲۵)
<br>
yanut bérdi ögdülmiş aydı élig
<br>
یانوت بیردی اؤگدۆلمیش آیدې ایلیگ
<br>
yetürdi bu işke tükel ög bilig
<br>
یئتۆردی بو ایشکه تۆکل اؤگ بیلیگ
<br>
beyt 3026.
<br>
بیت (۳۰۲۶)
<br>
ölügli kişike negü bar adın
<br>
اؤلۆگلی کیشیکه نه‌گۆ بار آدېن
<br>
meger edgü atı yorısa kédin
<br>
مگر ائدگۆ آتې یۏرېسا کیدین
<br>
beyt 3027.
<br>
بیت (۳۰۲۷)
<br>
bu dünyâ tilese ülegü kümüş
<br>
بو دۆنیا تیله‌سه اۆله‌گۆ کۆمۆش
<br>
kalı ‘ukbî kolsa bu ol hem yuluş
<br>
قالې عقبی قۏلسا بو اۏل هم یولوش
<br>
beyt 3028.
<br>
بیت (۳۰۲۸)
<br>
bu altun kümüşüg üle ay élig
<br>
بو آلتون کۆمۆشۆگ اۆله آی ایلیگ
<br>
kayu él tilese yetilgey elig
<br>
قایو ایل تیله‌سه یئتیلگَی ائلیگ
<br>
beyt 3029.
<br>
بیت (۳۰۲۹)
<br>
negü tér eşitgil bügü beg tili
<br>
نه‌گۆ تیر ائشیتگیل بۆگۆ بگ تیلی
<br>
bu beglik işiñe ol urmış ulı
<br>
بو بگلیک ایشیڭه اۏل اورمېش اولې
<br>
beyt 3030.
<br>
بیت (۳۰۳۰)
<br>
ülegü neñ er tutğu begler kalın
<br>
اۆله‌گۆ نڭ ار توتغو بگلر قالېن
<br>
kaçan kolsa tutğay yağısı élin
<br>
قاچان قۏلسا توتغای یاغېسې ایلین
<br>
beyt 3031.
<br>
بیت (۳۰۳۱)
<br>
hazîneˆ nerek köp er at çok kerek
<br>
خزینه نه‌رک کؤپ ار آت چۏق کیرک
<br>
begi bay kereksiz bodun tok kerek
<br>
بگی بای کیرکسیز بۏدون تۏق کیرک
<br>
beyt 3032.
<br>
بیت (۳۰۳۲)
<br>
er at bolsa begler éli eksümez
<br>
ار آت بۏلسا بگلر ایلی اکسۆمز
<br>
er at bolmasa beg élin kéç yémez
<br>
ار آت بۏلماسا بگ ایلین کیچ ییمز
<br>
beyt 3033.
<br>
بیت (۳۰۳۳)
<br>
er at bolsa begdin sewinçlig yaruk
<br>
ار آت بۏلسا بگدین سئوینچلیگ یاروق
<br>
kayu él tilese bulur beg anuk
<br>
قایو ایل تیله‌سه بولور بگ آنوق
<br>
beyt 3034.
<br>
بیت (۳۰۳۴)
<br>
akı bolsa elgi ajun begleri
<br>
آقې بۏلسا ائلگی آژون بگلری
<br>
ikigü ajunnuñ bu buldı töri
<br>
ایکیگۆ آژوننوڭ بو بولدې تؤری
<br>
beyt 3035.
<br>
بیت (۳۰۳۵)
<br>
negü tér eşitgil biliglig tilin
<br>
نه‌گۆ تیر ائشیتگیل بیلیگلیگ تیلین
<br>
saranlık bile beg yéyümez élin
<br>
سارانلېق بیله بگ یییۆمز ایلین
<br>
beyt 3036.
<br>
بیت (۳۰۳۶)
<br>
iki neñ karıştı yakışmaz kaçar
<br>
ایکی نڭ قارېشتې یاقېشماز قاچار
<br>
saranka yağumaz akığ berk kuçar
<br>
سارانقا یاغوماز آقېغ برک قوچار
<br>
beyt 3037.
<br>
بیت (۳۰۳۷)
<br>
sarandın kaçar barça erdemlig er
<br>
ساراندېن قاچار بارچا اردملیگ ار
<br>
akıka yumıtur tilek ârzû yér
<br>
آقېقا یومېتور تیلک آرزو ییر
<br>
beyt 3038.
<br>
بیت (۳۰۳۸)
<br>
saranlık bile boldı beglik yağı
<br>
سارانلېق بیله بۏلدې بگلیک یاغې
<br>
saranka kopar tegme yérde çoğı
<br>
سارانقا قۏپار تگمه ییرده چۏغې
<br>
beyt 3039.
<br>
بیت (۳۰۳۹)
<br>
adın iki neñ ol bu él tutrukı
<br>
آدېن ایکی نڭ اۏل بو ایل توتروقې
<br>
birisi saw altun kılıç bir takı
<br>
بیریسی ساو آلتون قېلېچ بیر تاقې
<br>
beyt 3040.
<br>
بیت (۳۰۴۰)
<br>
akılık bile beklegü ol élig
<br>
آقېلېق بیله بکله‌گۆ اۏل ایلیگ
<br>
akılık bile beg bedür ay élig
<br>
آقېلېق بیله بگ بدۆر آی ایلیگ
<br>
beyt 3041.
<br>
بیت (۳۰۴۱)
<br>
kür alp er kötürse yaşın teg temür
<br>
کۆر آلپ ار کؤتۆرسه یاشېن تگ تیمۆر
<br>
azığlığ erenlerde teşlür tamur
<br>
آزېغلېغ اَرَنلرده تئشلۆر تامور
<br>
beyt 3042.
<br>
بیت (۳۰۴۲)
<br>
saw altun bile türtse begler elig
<br>
ساو آلتون بیله تۆرتسه بگلر ائلیگ
<br>
kılıçsız tili birle ewrer élig
<br>
قېلېچسېز تیلی بیرله ائورر ایلیگ
<br>
beyt 3043.
<br>
بیت (۳۰۴۳)
<br>
bu iki bile itgü uş bu élig
<br>
بو ایکی بیله ایتگۆ اوش بو ایلیگ
<br>
bu iki bile er bedür ay élig
<br>
بو ایکی بیله ار بدۆر آی ایلیگ
<br>
beyt 3044.
<br>
بیت (۳۰۴۴)
<br>
saw altun yazar ol tügülmiş kişig
<br>
ساو آلتون یازار اۏل تۆگۆلمیش کیشیگ
<br>
saw altun iter ol buzulmış işig
<br>
ساو آلتون ایتر اۏل بوزولمېش ایشیگ
<br>
beyt 3045.
<br>
بیت (۳۰۴۵)
<br>
kılıç kayda erse kümüş anda ol
<br>
قېلېچ قایدا ایرسه کۆمۆش آندا اۏل
<br>
kümüş kayda erse kılıç tuttı yol
<br>
کۆمۆش قایدا ایرسه قېلېچ توتتې یۏل
<br>
beyt 3046.
<br>
بیت (۳۰۴۶)
<br>
ayâ beg kümüş saç tirilsü ked er
<br>
آیا بگ کۆمۆش ساچ تیریلسۆ کد ار
<br>
kümüş yığsa saçlur kılıçlığ kur er
<br>
کۆمۆش یېغسا ساچلور قېلېچلېغ قور ار
<br>
beyt 3047.
<br>
بیت (۳۰۴۷)
<br>
kılıçlığ kür er kör kümüşke tutuğ
<br>
قېلېچلېغ کۆر ار کؤر کۆمۆشکه توتوغ
<br>
yumıtmış saw altun kılıçka yuluğ
<br>
یومېتمېش ساو آلتون قېلېچقا یولوغ
<br>
beyt 3048.
<br>
بیت (۳۰۴۸)
<br>
saran beg tirer neñ hazîneˆ urur
<br>
ساران بگ تیرر نڭ خزینه اورور
<br>
akı beg kılıç birle artlap alur
<br>
آقې بگ قېلېچ بیرله آرتلاپ آلور
<br>
beyt 3049.
<br>
بیت (۳۰۴۹)
<br>
bu yañlığ-turur bu ajun öñdisi
<br>
بو یاڭلېغ تورور بو آژون اؤڭدیسی
<br>
saranka söküşi akı öñdisi
<br>
سارانقا سؤکۆشی آقې اؤڭدیسی
<br>
beyt 3050.
<br>
بیت (۳۰۵۰)
<br>
sözin kesti ögdülmiş öpti yérig
<br>
سؤزین کستی اؤگدۆلمیش اؤپتی ییریگ
<br>
éligke du‘â kıldı ögdi birig
<br>
ایلیگکه دعا قېلدې اؤگدی بیریگ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3051.
<br>
بیت (۳۰۵۱)
<br>
bu sözler eşitti sewindi élig
<br>
بو سؤزلر ائشیتتی سئویندی ایلیگ
<br>
du‘â kıldı rabka kötürdi elig
<br>
دعا قېلدې رب‌ـکه کؤتۆردی ائلیگ
<br>
beyt 3052.
<br>
بیت (۳۰۵۲)
<br>
ayur ay bağırsak ınanğu idim
<br>
آیور آی باغېرساق اېنانغو ایدیم
<br>
katığlık yérinde sığıñu idim
<br>
قاتېغلېق ییرینده سېغېڭو ایدیم
<br>
beyt 3053.
<br>
بیت (۳۰۵۳)
<br>
seniñde adın yok yölekim maña
<br>
سنیڭده آدېن یۏق یؤله‌کیم ماڭا
<br>
küwençim sen ök sen umınçım saña
<br>
کۆوه‌نچیم سن اؤک سن اومېنچېم ساڭا
<br>
beyt 3054.
<br>
بیت (۳۰۵۴)
<br>
kayu edgü kaldı maña kılmadıñ
<br>
قایو ائدگۆ قالدې ماڭا قېلمادېڭ
<br>
negü ârzû kaldı maña bérmediñ
<br>
نه‌گۆ آرزو قالدې ماڭا بیرمه‌دیڭ
<br>
beyt 3055.
<br>
بیت (۳۰۵۵)
<br>
neteg tapnuğay-men bu ol çın sözüm
<br>
نه‌تگ تاپنوغای من بو اۏل چېن سؤزۆم
<br>
ayâ meñü muñsuz bu muñluğ özüm
<br>
آیا مڭۆ موڭسوز بو موڭلوغ اؤزۆم
<br>
beyt 3056.
<br>
بیت (۳۰۵۶)
<br>
seniñdin kolur-men basut küç bile
<br>
سنیڭدین قۏلورمن باسوت کۆچ بیله
<br>
köni yol öze tut méni sen yöle
<br>
کؤنی یۏل اؤزه توت مینی سن یؤله
<br>
beyt 3057.
<br>
بیت (۳۰۵۷)
<br>
kamuğ edgülükte takı artukı
<br>
قاموغ ائدگۆلۆکته تاقې آرتوقې
<br>
bu ögdülmiş ol emdi köñlüm tokı
<br>
بو اؤگدۆلمیش اۏل ایمدی کؤڭلۆم تۏقې
<br>
beyt 3058.
<br>
بیت (۳۰۵۸)
<br>
munı bérdiñ emdi maña sen ‘atâ
<br>
مونې بیردیڭ ایمدی ماڭا سن عطا
<br>
kılur-men munıñ şükri yüz miñ kata
<br>
قېلورمن مونېڭ شکری یۆز میڭ قاتا
<br>
beyt 3059.
<br>
بیت (۳۰۵۹)
<br>
et öz cân yuluğlar meniñ işime
<br>
ائت اؤز جان یولوغلار منیڭ ایشیمه
<br>
du‘â arturur bu keçer yaşıma
<br>
دعا آرتورور بو کئچر یاشېما
<br>
beyt 3060.
<br>
بیت (۳۰۶۰)
<br>
maña küç bér emdi öteyin hakın
<br>
ماڭا کۆچ بیر ایمدی اؤته‌یین حقین
<br>
sewinsü maña bolsu köñli yakın
<br>
سئوینسۆ ماڭا بۏلسو کؤڭلی یاقېن
<br>
beyt 3061.
<br>
بیت (۳۰۶۱)
<br>
yana aydı élig ay ögdülmişe
<br>
یانا آیدې ایلیگ آی اؤگدۆلمیشه
<br>
ukuşluğ biliglig séni ögmişe
<br>
اوقوشلوغ بیلیگلیگ سینی اؤگمیشه
<br>
beyt 3062.
<br>
بیت (۳۰۶۲)
<br>
ukuşluğ tilese ukuş sen tükel
<br>
اوقوشلوغ تیله‌سه اوقوش سن تۆکل
<br>
biliglig tilese bilig sen kemâl
<br>
بیلیگلیگ تیله‌سه بیلیگ سن کمال
<br>
beyt 3063.
<br>
بیت (۳۰۶۳)
<br>
ınançlığ bağırsak bütün sen silig
<br>
اېنانچلېغ باغېرساق بۆتۆن سن سیلیگ
<br>
könilik bile sen kötürdüñ elig
<br>
کؤنیلیک بیله سن کؤتۆردۆڭ ائلیگ
<br>
beyt 3064.
<br>
بیت (۳۰۶۴)
<br>
tapınduñ açığda aşundı tapuğ
<br>
تاپېندوڭ آچېغدا آشوندې تاپوغ
<br>
tapuğ kalmadı sen yetürdüñ kamuğ
<br>
تاپوغ قالمادې سن یئتۆردۆڭ قاموغ
<br>
beyt 3065.
<br>
بیت (۳۰۶۵)
<br>
meniñdin kerek emdi edgü yanut
<br>
منیڭدین کیرک ایمدی ائدگۆ یانوت
<br>
saña hak öteyin tiriglik anut
<br>
ساڭا حق اؤته‌یین تیریگلیک آنوت
<br>
beyt 3066.
<br>
بیت (۳۰۶۶)
<br>
neteg kim sewindi seniñdin köñül
<br>
نه‌تگ کیم سئویندی سنیڭدین کؤڭۆل
<br>
bayat bérsü andağ sewinç ay oğul
<br>
بایات بیرسۆ آنداغ سئوینچ آی اۏغول
<br>
beyt 3067.
<br>
بیت (۳۰۶۷)
<br>
sözüg kesti élig serindi turu
<br>
سؤزۆگ کستی ایلیگ سریندی تورو
<br>
yér öpti tapuğçısı koptı örü
<br>
ییر اؤپتی تاپوغچېسې قۏپتې اؤرۆ
<br>
beyt 3068.
<br>
بیت (۳۰۶۸)
<br>
turup çıktı andın sewinçlig bolup
<br>
توروپ چېقتې آندېن سئوینچلیگ بۏلوپ
<br>
atın mindi keldi ewiñe turup
<br>
آتېن میندی کلدی ائویڭه توروپ
<br>
beyt 3069.
<br>
بیت (۳۰۶۹)
<br>
kıyıksız kéçe tañda kıldı tapuğ
<br>
قېیېقسېز کیچه تاڭدا قېلدې تاپوغ
<br>
yaradı tapuğ açtı devlet kapuğ
<br>
یارادې تاپوغ آچتې دَولت قاپوغ
<br>
beyt 3070.
<br>
بیت (۳۰۷۰)
<br>
tirildi ögi hem koyuldı bilig
<br>
تیریلدی اؤگی هم قۏیولدې بیلیگ
<br>
bolu bérdi ewren uzadı elig
<br>
بۏلو بیردی ائورن اوزادې ائلیگ
<br>
beyt 3071.
<br>
بیت (۳۰۷۱)
<br>
negü tér eşitgil kutı belgülüg
<br>
نه‌گۆ تیر ائشیتگیل قوتې بلگۆلۆگ
<br>
kutı birle élde çawıkmış külüg
<br>
قوتې بیرله ایلده چاوېقمېش کۆلۆگ
<br>
beyt 3072.
<br>
بیت (۳۰۷۲)
<br>
kimiñ birle devlet yaraşsa kelip
<br>
کیمیڭ بیرله دَولت یاراشسا کلیپ
<br>
başın kökke tegrür yokaru kılıp
<br>
باشېن کؤککه تگرۆر یۏقارو قېلېپ
<br>
beyt 3073.
<br>
بیت (۳۰۷۳)
<br>
kelü bérse devlet yumıtsa bu neñ
<br>
کلۆ بیرسه دَولت یومېتسا بو نڭ
<br>
kişi körli tirlür bolur kızğu eñ
<br>
کیشی کؤرلی تیرلۆر بۏلور قېزغو اڭ
<br>
beyt 3074.
<br>
بیت (۳۰۷۴)
<br>
muñar meñzetü aydı kökçin saña
<br>
موڭار مڭزتۆ آیدې کؤکچین ساڭا
<br>
bu söz yakşı tıñla ay ersig toña
<br>
بو سؤز یاقشې تېڭلا آی ارسیگ تۏڭا
<br>
beyt 3075.
<br>
بیت (۳۰۷۵)
<br>
kimiñ bolsa devlet uzadı elig
<br>
کیمیڭ بۏلسا دَولت اوزادې ائلیگ
<br>
kamuğ tetrüsi öñ sözi ög bilig
<br>
قاموغ تئترۆسی اؤڭ سؤزی اؤگ بیلیگ
<br>
beyt 3076.
<br>
بیت (۳۰۷۶)
<br>
ajun feylesûfı neñi bolmasa
<br>
آژون فیلسوفې نڭی بۏلماسا
<br>
neçe tıldam erse kişedi tilig
<br>
نئچه تېلدام ایرسه کیشه‌دی تیلیگ
<br>
beyt 3077.
<br>
بیت (۳۰۷۷)
<br>
bu yañlığ-turur bu ajun öñdüsi
<br>
بو یاڭلېغ تورور بو آژون اؤڭدۆسی
<br>
yayığ dünyâ devlet çawıkar küsi
<br>
یایېغ دۆنیا دَولت چاوېقار کۆسی
<br>
beyt 3078.
<br>
بیت (۳۰۷۸)
<br>
yawuzka yüz ursa yüzi suwlanur
<br>
یاووزقا یۆز اورسا یۆزی سوولانور
<br>
kiçigke köz açsa bedüklük bulur
<br>
کیچیگکه کؤز آچسا بدۆکلۆک بولور
<br>
beyt 3079.
<br>
بیت (۳۰۷۹)
<br>
tegir erse kimke bu devlet kelip
<br>
تگیر ایرسه کیمکه بو دَولت کلیپ
<br>
tüzer iç taşını bu barça itip
<br>
تۆزر ایچ تاشېنې بو بارچا ایتیپ
<br>
beyt 3080.
<br>
بیت (۳۰۸۰)
<br>
kalı kelse keldrür kamuğ ârzûlar
<br>
قالې کلسه کلدرۆر قاموغ آرزولار
<br>
ajunda çawıkar atı belgürer
<br>
آژوندا چاوېقار آتې بلگۆرر
<br>
beyt 3081.
<br>
بیت (۳۰۸۱)
<br>
kalı barsa éltür bu keldürmişin
<br>
قالې بارسا ایلتۆر بو کلدۆرمیشین
<br>
yağız yérke ildrür kötürmiş başın
<br>
یاغېز ییرکه ایلدرۆر کؤتۆرمیش باشېن
<br>
beyt 3082.
<br>
بیت (۳۰۸۲)
<br>
ayâ ög köñüllüg ukuşluğ oduğ
<br>
آیا اؤگ کؤڭۆللۆگ اوقوشلوغ اۏدوغ
<br>
ayı sewme dünyâ tokığay yoduğ
<br>
آیې سئومه دۆنیا تۏقېغای یۏدوغ
<br>
beyt 3083.
<br>
بیت (۳۰۸۳)
<br>
nerek bu karañku tünerig orun
<br>
نه‌رک بو قاراڭقو تۆنریگ اۏرون
<br>
süzük meñü élke aşunğıl burun
<br>
سۆزۆک مڭۆ ایلکه آشونغېل بورون
<br>
beyt 3084.
<br>
بیت (۳۰۸۴)
<br>
tünek ol bu dünyâ kötürgil köñül
<br>
تۆنک اۏل بو دۆنیا کؤتۆرگیل کؤڭۆل
<br>
ediz ordu él kol sen amrul amul
<br>
ائدیز اۏردو ایل قۏل سن آمرول آمول
<br>
beyt 3085.
<br>
بیت (۳۰۸۵)
<br>
negü tér eşitgil ay köñli süzük
<br>
نه‌گۆ تیر ائشیتگیل آی کؤڭلی سۆزۆک
<br>
kamuğ iş içinde ay köñli tüzük
<br>
قاموغ ایش ایچینده آی کؤڭلی تۆزۆک
<br>
beyt 3086.
<br>
بیت (۳۰۸۶)
<br>
ay himmet idisi ajun kol talu
<br>
آی همّت ایدیسی آژون قۏل تالو
<br>
talu koldaçı er kutı top tolu
<br>
تالو قۏلداچې ار قوتې تۏپ تۏلو
<br>
beyt 3087.
<br>
بیت (۳۰۸۷)
<br>
keçer dünyâ kodğıl tile ‘ukbîni
<br>
کئچر دۆنیا قۏدغېل تیله عقبی‌نی
<br>
kodu bérmese dünyâ kodğay séni
<br>
قۏدو بیرمه‌سه دۆنیا قۏدغای سینی
<br>
beyt 3088.
<br>
بیت (۳۰۸۸)
<br>
cefâçı bu dünyâ cefâ kıl añar
<br>
جفاچې بو دۆنیا جفا قېل آڭار
<br>
cefâ kılsa ötrü yaraşur sañar
<br>
جفا قېلسا اؤترۆ یاراشور ساڭار
<br>
beyt 3089.
<br>
بیت (۳۰۸۹)
<br>
ayâ yolda azmış başı tezginük
<br>
آیا یۏلدا آزمېش باشې تیزگینۆک
<br>
ayı sewme dünyâğ tüpi ol öyük
<br>
آیې سئومه دۆنیاغ تۆپی اۏل اؤیۆک
<br>
beyt 3090.
<br>
بیت (۳۰۹۰)
<br>
öyükke kirigli üyüldi kodı
<br>
اؤیۆککه کیریگلی اۆیۆلدی قۏدې
<br>
örü kelmedi ol sewinç bulmadı
<br>
اؤرۆ کلمه‌دی اۏل سئوینچ بولمادې
<br>
beyt 3091.
<br>
بیت (۳۰۹۱)
<br>
örü tartğıl özni öyüktin kutul
<br>
اؤرۆ تارتغېل اؤزنی اؤیۆکتین قوتول
<br>
özüñ kullukın sen tapuğ birle yul
<br>
اؤزۆڭ قوللوقېن سن تاپوغ بیرله یول
<br>
beyt 3092.
<br>
بیت (۳۰۹۲)
<br>
yana yanğıl emdi tilek birge öz
<br>
یانا یانغېل ایمدی تیلک بیرگه اؤز
<br>
tiliñ ewre yandur turu kaldı söz
<br>
تیلیڭ ائوره یاندور تورو قالدې سؤز
<br>
beyt 3093.
<br>
بیت (۳۰۹۳)
<br>
köñül tüzdi ilig kör anda naru
<br>
کؤڭۆل تۆزدی ایلیگ کؤر آندا نارو
<br>
bodunka bérü turdı edgü törü
<br>
بۏدونقا بیرۆ توردې ائدگۆ تؤرۆ
<br>
beyt 3094.
<br>
بیت (۳۰۹۴)
<br>
bodun inçke tegdi turuk semridi
<br>
بۏدون اینچکه تگدی توروق سمریدی
<br>
seweri bedüdi yağı yawrıdı
<br>
سئوری بدۆدی یاغې یاورېدې
<br>
beyt 3095.
<br>
بیت (۳۰۹۵)
<br>
keçürdi küwençin sewinçin küni
<br>
کئچۆردی کۆوه‌نچین سئوینچین کۆنی
<br>
ajunka yadıldı atı çaw üni
<br>
آژونقا یادېلدې آتې چاو اۆنی
<br>
beyt 3096.
<br>
بیت (۳۰۹۶)
<br>
tirildi bir ança yorıdı bu yañ
<br>
تیریلدی بیر آنچا یۏرېدې بو یاڭ
<br>
böri toklı birle kozı boldı teñ
<br>
بؤری تۏقلې بیرله قۏزې بۏلدې تڭ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 3097.
<br>
بیت (۳۰۹۷)
<br>
ilig bir kün oldrup kör ögdülmişig
<br>
ایلیگ بیر کۆن اۏلدروپ کؤر اؤگدۆلمیشیگ
<br>
okıdı ayıttı keçer kün işig
<br>
اۏقېدې آیېتتې کئچر کۆن ایشیگ
<br>
beyt 3098.
<br>
بیت (۳۰۹۸)
<br>
negü teg keçer kün ay ögdülmiş ay
<br>
نه‌گۆ تگ کئچر کۆن آی اؤگدۆلمیش آی
<br>
çığaymu telim boldı ilde ya bay
<br>
چېغایمو تلیم بۏلدې ایلده یا بای
<br>
beyt 3099.
<br>
بیت (۳۰۹۹)
<br>
él içre negü bar yarağsız yawuz
<br>
ایل ایچره نه‌گۆ بار یاراغسېز یاووز
<br>
bodun hâli açğıl maña örtme söz
<br>
بۏدون حالی آچغېل ماڭا اؤرتمه سؤز
<br>
beyt 3100.
<br>
بیت (۳۱۰۰)
<br>
bodun tillerinde negü söz yorır
<br>
بۏدون تیللرینده نه‌گۆ سؤز یۏرېر
<br>
söküşmü telimrek ya ögdi kelir
<br>
سؤکۆشمۆ تلیمره‌ک یا اؤگدی کلیر
<br>
beyt 3101.
<br>
بیت (۳۱۰۱)
<br>
münümmü üküşrek azu erdemim
<br>
مۆنۆممۆ اۆکۆشره‌ک آزو اردمیم
<br>
ayu bér maña sen kılayın emim
<br>
آیو بیر ماڭا سن قېلایېن ائمیم
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3102.
<br>
بیت (۳۱۰۲)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
tilek keldi tuttı tegürdi elig
<br>
تیلک کلدی توتتې تگۆردی ائلیگ
<br>
beyt 3103.
<br>
بیت (۳۱۰۳)
<br>
ilig devletinde itildi ajun
<br>
ایلیگ دَولتینده ایتیلدی آژون
<br>
sakınç kısğa boldı sewinçler uzun
<br>
ساقېنچ قېسغا بۏلدې سئوینچلر اوزون
<br>
beyt 3104.
<br>
بیت (۳۱۰۴)
<br>
bayudı bodun inçke tegdi yatur
<br>
بایودې بۏدون اینچکه تگدی یاتور
<br>
uluş kend bezendi köñül yilgütür
<br>
اولوش کند بزندی کؤڭۆل ییلگۆتۆر
<br>
beyt 3105.
<br>
بیت (۳۱۰۵)
<br>
erej birle erter bodun künleri
<br>
ارژ بیرله ارتیر بۏدون کۆنلری
<br>
sewinçin keçer kör bütün tünleri
<br>
سئوینچین کئچر کؤر بۆتۆن تۆنلری
<br>
beyt 3106.
<br>
بیت (۳۱۰۶)
<br>
tilin sözledi barça edgü senâ
<br>
تیلین سؤزله‌دی بارچا ائدگۆ ثنا
<br>
du‘â birle tınmaz tınığlı tına
<br>
دعا بیرله تېنماز تېنېغلې تېنا
<br>
beyt 3107.
<br>
بیت (۳۱۰۷)
<br>
törü suw teg ol küç kör ot teg yoduğ
<br>
تؤرۆ سوو تگ اۏل کۆچ کؤر اۏت تگ یۏدوغ
<br>
süzük suw akıttıñ udıttı otuğ
<br>
سۆزۆک سوو آقېتتېڭ اودېتتې اۏتوغ
<br>
beyt 3108.
<br>
بیت (۳۱۰۸)
<br>
törü tüz yorıttıñ itildi ajun
<br>
تؤرۆ تۆز یۏرېتتېڭ ایتیلدی آژون
<br>
kim erse küçek ilde körmez közün
<br>
کیم ایرسه کۆچک ایلده کؤرمز کؤزۆن
<br>
beyt 3109.
<br>
بیت (۳۱۰۹)
<br>
ay ilig üç iştin tegir küç basınç
<br>
آی ایلیگ اۆچ ایشتین تگیر کۆچ باسېنچ
<br>
biri beg osal bolsa tegse irinç
<br>
بیری بگ اۏسال بۏلسا تگسه ایرینچ
<br>
beyt 3110.
<br>
بیت (۳۱۱۰)
<br>
ikinçi basınçak bodun başlar er
<br>
ایکینچی باسېنچاق بۏدون باشلار ار
<br>
üçünçi suk erse bodun bağrı yér
<br>
اۆچۆنچی سوق ایرسه بۏدون باغرې ییر
<br>
beyt 3111.
<br>
بیت (۳۱۱۱)
<br>
seniñde yok emdi bu üçte biri
<br>
سنیڭده یۏق ایمدی بو اۆچته بیری
<br>
kayudın tegir ilke küçkey eri
<br>
قایودېن تگیر ایلکه کۆچکَی اری
<br>
beyt 3112.
<br>
بیت (۳۱۱۲)
<br>
ay edgü törülüg arığ beg silig
<br>
آی ائدگۆ تؤرۆلۆگ آرېغ بگ سیلیگ
<br>
bayat bérdi erdem saña ög bilig
<br>
بایات بیردی اردم ساڭا اؤگ بیلیگ
<br>
beyt 3113.
<br>
بیت (۳۱۱۳)
<br>
özüñ buldı tevfîk kamuğ edgüke
<br>
اؤزۆڭ بولدې تَوفیق قاموغ ائدگۆکه
<br>
bodun todtı bütti yégü kedgüke
<br>
بۏدون تۏدتې بۆتتی ییگۆ کدگۆکه
<br>
beyt 3114.
<br>
بیت (۳۱۱۴)
<br>
şükür kıl bayatka tapuğ kıl sewin
<br>
شکر قېل بایاتقا تاپوغ قېل سئوین
<br>
erej kıl bir ança sen inçin awın
<br>
ارژ قېل بیر آنچا سن اینچین آوېن
<br>
beyt 3115.
<br>
بیت (۳۱۱۵)
<br>
taşırtın negü tuşsa yañluk yazuk
<br>
تاشېرتېن نه‌گۆ توشسا یاڭلوق یازوق
<br>
munu men yügürdeçi kul-men anuk
<br>
مونو من یۆگۆرده‌چی قول من آنوق
<br>
beyt 3116.
<br>
بیت (۳۱۱۶)
<br>
şükür kıldı artuk sewindi ilig
<br>
شکر قېلدې آرتوق سئویندی ایلیگ
<br>
senâ kıldı rabka kötürdi elig
<br>
ثنا قېلدې رب‌ـکه کؤتۆردی ائلیگ
<br>
beyt 3117.
<br>
بیت (۳۱۱۷)
<br>
ayur ay bağırsak idim sen uluğ
<br>
آیور آی باغېرساق ایدیم سن اولوغ
<br>
ağır kıldıñ ilde bu yunçığ kuluğ
<br>
آغېر قېلدېڭ ایلده بو یونچېغ قولوغ
<br>
beyt 3118.
<br>
بیت (۳۱۱۸)
<br>
tegürdüñ maña sen kamuğ edgülük
<br>
تگۆردۆڭ ماڭا سن قاموغ ائدگۆلۆک
<br>
munıñ şükri boynum öze boldı yük
<br>
مونېڭ شکری بۏینوم اؤزه بۏلدې یۆک
<br>
beyt 3119.
<br>
بیت (۳۱۱۹)
<br>
bu şükrüğ kaçan kılğa özüm yete
<br>
بو شۆکرۆغ قاچان قېلغا اؤزۆم یئته
<br>
munıñ şükri méndin saña sen öte
<br>
مونېڭ شکری میندین ساڭا سن اؤته
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 3120.
<br>
بیت (۳۱۲۰)
<br>
yana aydı ilig ay ögdülmişim
<br>
یانا آیدې ایلیگ آی اؤگدۆلمیشیم
<br>
bayat fazlı erdi séni bulmışım
<br>
بایات فضلی ایردی سینی بولمېشېم
<br>
beyt 3121.
<br>
بیت (۳۱۲۱)
<br>
sebeb sen sen emdi kamuğ edgüke
<br>
سبب سن سن ایمدی قاموغ ائدگۆکه
<br>
küçüg tıdğuka hem törü bérgüke
<br>
کۆچۆگ تېدغوقا هم تؤرۆ بیرگۆکه
<br>
beyt 3122.
<br>
بیت (۳۱۲۲)
<br>
bayat bérdi emdi kamuğ edgülük
<br>
بایات بیردی ایمدی قاموغ ائدگۆلۆک
<br>
séni bérdi artuk adın on ülüg
<br>
سینی بیردی آرتوق آدېن اۏن اۆلۆگ
<br>
beyt 3123.
<br>
بیت (۳۱۲۳)
<br>
neçe beg katığlansa yalñuz özün
<br>
نئچه بگ قاتېغلانسا یالڭوز اؤزۆن
<br>
bolu bérmese kul itümez uzun
<br>
بۏلو بیرمه‌سه قول ایتۆمز اوزون
<br>
beyt 3124.
<br>
بیت (۳۱۲۴)
<br>
beg içtin bolur körgü taştın közi
<br>
بگ ایچتین بۏلور کؤرگۆ تاشتېن کؤزی
<br>
bağırsak kulı ol közi hem sözi
<br>
باغېرساق قولې اۏل کؤزی هم سؤزی
<br>
beyt 3125.
<br>
بیت (۳۱۲۵)
<br>
közüm sen tilim sen elim sen maña
<br>
کؤزۆم سن تیلیم سن ائلیم سن ماڭا
<br>
anın edgü boldı atım ay toña
<br>
آنېن ائدگۆ بۏلدې آتېم آی تۏڭا
<br>
beyt 3126.
<br>
بیت (۳۱۲۶)
<br>
negü tér eşit emdi hakan tili
<br>
نه‌گۆ تیر ائشیت ایمدی خاقان تیلی
<br>
ajun başlamış bütrü basmış éli
<br>
آژون باشلامېش بۆترۆ باسمېش ایلی
<br>
beyt 3127.
<br>
بیت (۳۱۲۷)
<br>
bağırsak kuluğ bulsa begler tilep
<br>
باغېرساق قولوغ بولسا بگلر تیلپ
<br>
anı tutğu altun kümüşke kalap
<br>
آنې توتغو آلتون کۆمۆشکه قالاپ
<br>
beyt 3128.
<br>
بیت (۳۱۲۸)
<br>
köni çın kişi bulsa begler bütün
<br>
کؤنی چېن کیشی بولسا بگلر بۆتۆن
<br>
özi inçke tegdi tirildi kutun
<br>
اؤزی اینچکه تگدی تیریلدی قوتون
<br>
beyt 3129.
<br>
بیت (۳۱۲۹)
<br>
tapuğçı talusı bağırsak bolur
<br>
تاپوغچې تالوسې باغېرساق بۏلور
<br>
bağırsak tapuğçığ tilep kim bulur
<br>
باغېرساق تاپوغچېغ تیلپ کیم بولور
<br>
beyt 3130.
<br>
بیت (۳۱۳۰)
<br>
bağırsak yok erse ajunda talu
<br>
باغېرساق یۏق ایرسه آژوندا تالو
<br>
kişilik kaçan turğay erdi tolu
<br>
کیشیلیک قاچان تورغای ایردی تۏلو
<br>
beyt 3131.
<br>
بیت (۳۱۳۱)
<br>
esirker-men emdi ay ögdülmiş e
<br>
اسیرکر من ایمدی آی اؤگدۆلمیش ائ
<br>
bir ök sen atañdın maña kalmış a
<br>
بیر اؤک سن آتاڭدېن ماڭا قالمېش آ
<br>
beyt 3132.
<br>
بیت (۳۱۳۲)
<br>
takı bir bar erse séni teg adın
<br>
تاقې بیر بار ایرسه سینی تگ آدېن
<br>
uda bérgey erdi kör öñdün kédin
<br>
اودا بیرگَی ایردی کؤر اؤڭدۆن کیدین
<br>
beyt 3133.
<br>
بیت (۳۱۳۳)
<br>
bir ök sen maña kör ay kılkı köni
<br>
بیر اؤک سن ماڭا کؤر آی قېلقې کؤنی
<br>
séni öz yétürse adın bir kanı
<br>
سینی اؤز ییتۆرسه آدېن بیر قانې
<br>
beyt 3134.
<br>
بیت (۳۱۳۴)
<br>
bu yalñuzlukuñka özüm eymenür
<br>
بو یالڭوزلوقوڭقا اؤزۆم ائیمنۆر
<br>
takı bir iş erse saña ay unur
<br>
تاقې بیر ایش ایرسه ساڭا آی اونور
<br>
beyt 3135.
<br>
بیت (۳۱۳۵)
<br>
saña tegmegey erdi emgek üküş
<br>
ساڭا تگمه‌گَی ایردی امگک اۆکۆش
<br>
maña ma du‘â teggey erdi ülüş
<br>
ماڭا ما دعا تگگَی ایردی اۆلۆش
<br>
beyt 3136.
<br>
بیت (۳۱۳۶)
<br>
tile barmu körgil kadaşlar ara
<br>
تیله بارمو کؤرگیل قاداشلار آرا
<br>
saña udğu teg bir ayıtğıl köre
<br>
ساڭا اودغو تگ بیر آیېتغېل کؤره
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3137.
<br>
بیت (۳۱۳۷)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
esen bolsu işke yetilgey elig
<br>
اسن بۏلسو ایشکه یئتیلگَی ائلیگ
<br>
beyt 3138.
<br>
بیت (۳۱۳۸)
<br>
erejlensü ilig tuçı inçrünü
<br>
ارژلنسۆ ایلیگ توچې اینچرۆنۆ
<br>
tilek ârzû kelsü özi tınçrunu
<br>
تیلک آرزو کلسۆ اؤزی تېنچرونو
<br>
beyt 3139.
<br>
بیت (۳۱۳۹)
<br>
meniñ emgerimke ilig altunı
<br>
منیڭ امگریمکه ایلیگ آلتونې
<br>
ağır kılmasu köñli tutsu köni
<br>
آغېر قېلماسو کؤڭلی توتسو کؤنی
<br>
beyt 3140.
<br>
بیت (۳۱۴۰)
<br>
maña tegse emgek erej me tegir
<br>
ماڭا تگسه امگک ارژ مه تگیر
<br>
erej birle emgek yanaşu yorır
<br>
ارژ بیرله امگک یاناشو یۏرېر
<br>
beyt 3141.
<br>
بیت (۳۱۴۱)
<br>
kalı él işiñe tusulğu kişi
<br>
قالې ایل ایشیڭه توسولغو کیشی
<br>
tiler erse ilig bodun él başı
<br>
تیلر ایرسه ایلیگ بۏدون ایل باشې
<br>
beyt 3142.
<br>
بیت (۳۱۴۲)
<br>
negü tér eşitgil ay ilçi bügü
<br>
نه‌گۆ تیر ائشیتگیل آی ایلچی بۆگۆ
<br>
bügülep kılur ilçi künde ögü
<br>
بۆگۆله‌پ قېلور ایلچی کۆنده اؤگۆ
<br>
beyt 3143.
<br>
بیت (۳۱۴۳)
<br>
üküş bolsa ilke basutçı tile
<br>
اۆکۆش بۏلسا ایلکه باسوتچې تیله
<br>
él itlür bedük beg yatıp yér küle
<br>
ایل ایتلۆر بدۆک بگ یاتېپ ییر کۆله
<br>
beyt 3144.
<br>
بیت (۳۱۴۴)
<br>
telim bolsa ilde tusulur tetig
<br>
تلیم بۏلسا ایلده توسولور تتیگ
<br>
begig inçke tegrür kılur bu itig
<br>
بگیگ اینچکه تگرۆر قېلور بو ایتیگ
<br>
beyt 3145.
<br>
بیت (۳۱۴۵)
<br>
yok ermez kadaşlar ara bar meniñ
<br>
یۏق ایرمز قاداشلار آرا بار منیڭ
<br>
bu yañlığ kişi bilgi artuk anıñ
<br>
بو یاڭلېغ کیشی بیلگی آرتوق آنېڭ
<br>
beyt 3146.
<br>
بیت (۳۱۴۶)
<br>
kamuğ erdemi bar sakınuk oduğ
<br>
قاموغ اردمی بار ساقېنوق اۏدوغ
<br>
kayu işke tegse bodur tü boduğ
<br>
قایو ایشکه تگسه بۏدور تۆ بۏدوغ
<br>
beyt 3147.
<br>
بیت (۳۱۴۷)
<br>
kılınçı köni atı odğurmış ol
<br>
قېلېنچې کؤنی آتې اۏدغورمېش اۏل
<br>
kamuğ edgülükke elig urmış ol
<br>
قاموغ ائدگۆلۆککه ائلیگ اورمېش اۏل
<br>
beyt 3148.
<br>
بیت (۳۱۴۸)
<br>
velîkin ewürdi bu dünyâda yüz
<br>
ولکن ائوۆردی بو دۆنیادا یۆز
<br>
turup tağka kirdi köñül kıldı tüz
<br>
توروپ تاغقا کیردی کؤڭۆل قېلدې تۆز
<br>
beyt 3149.
<br>
بیت (۳۱۴۹)
<br>
bayat tapğı birle özin emgetür
<br>
بایات تاپغې بیرله اؤزین امگه‌تۆر
<br>
tapuğ birle yazuk igin emletür
<br>
تاپوغ بیرله یازوق ایگین املتۆر
<br>
beyt 3150.
<br>
بیت (۳۱۵۰)
<br>
meniñde yüz üsteñ anıñ erdemi
<br>
منیڭده یۆز اۆستڭ آنېڭ اردمی
<br>
bodunda talusı kişi ködrümi
<br>
بۏدوندا تالوسې کیشی کؤدرۆمی
<br>
beyt 3151.
<br>
بیت (۳۱۵۱)
<br>
méni birle bolsa meniñ ol kadaş
<br>
مینی بیرله بۏلسا منیڭ اۏل قاداش
<br>
kamuğ işke bolğay anıñ bilgi baş
<br>
قاموغ ایشکه بۏلغای آنېڭ بیلگی باش
<br>
beyt 3152.
<br>
بیت (۳۱۵۲)
<br>
ilig altunı tınğa köñli bütüp
<br>
ایلیگ آلتونې تېنغا کؤڭلی بۆتۆپ
<br>
sewinçin tirilgey ajunuğ tutup
<br>
سئوینچین تیریلگَی آژونوغ توتوپ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 3153.
<br>
بیت (۳۱۵۳)
<br>
ilig aydı ârzûm tilekim bu ol
<br>
ایلیگ آیدې آرزوم تیلکیم بو اۏل
<br>
anı bulsa ötrü tayanğay köñül
<br>
آنې بولسا اؤترۆ تایانغای کؤڭۆل
<br>
beyt 3154.
<br>
بیت (۳۱۵۴)
<br>
negü teg kılur sen bu işke itig
<br>
نه‌گۆ تگ قېلور سن بو ایشکه ایتیگ
<br>
maña yakru bér sen anı ay tetig
<br>
ماڭا یاقرو بیر سن آنې آی تتیگ
<br>
beyt 3155.
<br>
بیت (۳۱۵۵)
<br>
negü teg okılım anı ay berü
<br>
نه‌گۆ تگ اۏقېلېم آنې آی بئرۆ
<br>
kimi ıdsa bolğay okıtçı naru
<br>
کیمی اېدسا بۏلغای اۏقېتچې نارو
<br>
beyt 3156.
<br>
بیت (۳۱۵۶)
<br>
bitigmü kerek ya söz ıdsa tilin
<br>
بیتیگمۆ کیرک یا سؤز اېدسا تیلین
<br>
yarağı negü teg sen andağ kılın
<br>
یاراغې نه‌گۆ تگ سن آنداغ قېلېن
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3157.
<br>
بیت (۳۱۵۷)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
ayıtmış ka ilig cevâb kıldı öz
<br>
آیېتمېش قا ایلیگ جواب قېلدې اؤز
<br>
beyt 3158.
<br>
بیت (۳۱۵۸)
<br>
kadaşım barını ötündi özüm
<br>
قاداشېم بارېنې اؤتۆندی اؤزۆم
<br>
kelirmü ya kelmez açılmaz sözüm
<br>
کلیرمۆ یا کلمز آچېلماز سؤزۆم
<br>
beyt 3159.
<br>
بیت (۳۱۵۹)
<br>
kalı kelse edgü ağırladı söz
<br>
قالې کلسه ائدگۆ آغېرلادې سؤز
<br>
apañ kelmese bolğa yarlığ uçuz
<br>
آپاڭ کلمه‌سه بۏلغا یارلېغ اوچوز
<br>
beyt 3160.
<br>
بیت (۳۱۶۰)
<br>
sarılğaymu erki ilig altunı
<br>
سارېلغایمو ارکی ایلیگ آلتونې
<br>
ileñeymü erki maña ol köni
<br>
ایلڭَیمۆ ارکی ماڭا اۏل کؤنی
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3161.
<br>
بیت (۳۱۶۱)
<br>
ilig aydı men söz ayıttım saña
<br>
ایلیگ آیدې من سؤز آیېتتېم ساڭا
<br>
sen öz bilmişiñ sözni aydıñ maña
<br>
سن اؤز بیلمیشیڭ سؤزنی آیدېڭ ماڭا
<br>
beyt 3162.
<br>
بیت (۳۱۶۲)
<br>
okı kelse kelgey kalı kelmese
<br>
اۏقې کلسه کلگَی قالې کلمه‌سه
<br>
negüke ileñü sözüm tutmasa
<br>
نه‌گۆکه ایلڭۆ سؤزۆم توتماسا
<br>
beyt 3163.
<br>
بیت (۳۱۶۳)
<br>
sen ögdüñ anıñ törlüg erdemlerin
<br>
سن اؤگدۆڭ آنېڭ تؤرلۆگ اردملرین
<br>
ol erdem üçün men tiler-men erin
<br>
اۏل اردم اۆچۆن من تیلرمن ارین
<br>
beyt 3164.
<br>
بیت (۳۱۶۴)
<br>
biliglig ukuşluğ tidüküñ üçün
<br>
بیلیگلیگ اوقوشلوغ تیدۆکۆڭ اۆچۆن
<br>
anı ârzûladım havâka öçün
<br>
آنې آرزولادېم هواقا اؤچۆن
<br>
beyt 3165.
<br>
بیت (۳۱۶۵)
<br>
biliglig ukuşluğ kişi ol kişi
<br>
بیلیگلیگ اوقوشلوغ کیشی اۏل کیشی
<br>
anıñda naru barça yılkı tuşı
<br>
آنېڭدا نارو بارچا یېلقې توشې
<br>
beyt 3166.
<br>
بیت (۳۱۶۶)
<br>
biliglig ukuşluğ bilir bilse iş
<br>
بیلیگلیگ اوقوشلوغ بیلیر بیلسه ایش
<br>
biliglig ukuşluğ kılur kılsa iş
<br>
بیلیگلیگ اوقوشلوغ قېلور قېلسا ایش
<br>
beyt 3167.
<br>
بیت (۳۱۶۷)
<br>
muñar meñzer emdi bu söz belgülüg
<br>
موڭار مڭزر ایمدی بو سؤز بلگۆلۆگ
<br>
eşitgil munı sen ay ersig külüg
<br>
ائشیتگیل مونې سن آی ارسیگ کۆلۆگ
<br>
beyt 3168.
<br>
بیت (۳۱۶۸)
<br>
bilig birle yazlur kamuğ ters tügün
<br>
بیلیگ بیرله یازلور قاموغ ترس تۆگۆن
<br>
bilig bil ukuş uk tirilgil ögün
<br>
بیلیگ بیل اوقوش اوق تیریلگیل اؤگۆن
<br>
beyt 3169.
<br>
بیت (۳۱۶۹)
<br>
bilig işke tutğıl takı til köni
<br>
بیلیگ ایشکه توتغېل تاقې تیل کؤنی
<br>
takı ögrenü tur usanma bu kün
<br>
تاقې اؤگره‌نۆ تور اوسانما بو کۆن
<br>
beyt 3170.
<br>
بیت (۳۱۷۰)
<br>
maña yalñuz ermez anıñdın asığ
<br>
ماڭا یالڭوز ایرمز آنېڭدېن آسېغ
<br>
saña ma kadaştın asığ hem tatığ
<br>
ساڭا ما قاداشتېن آسېغ هم تاتېغ
<br>
beyt 3171.
<br>
بیت (۳۱۷۱)
<br>
kadaşlığ bolur sen kerek bu kadaş
<br>
قاداشلېغ بۏلور سن کیرک بو قاداش
<br>
kadaş bolmasa tutğu erke adaş
<br>
قاداش بۏلماسا توتغو ارکه آداش
<br>
beyt 3172.
<br>
بیت (۳۱۷۲)
<br>
idi yakşı aymış kör ilçi başı
<br>
ایدی یاقشې آیمېش کؤر ایلچی باشې
<br>
kamuğda küçi bek kadaşlığ kişi
<br>
قاموغدا کۆچی بک قاداشلېغ کیشی
<br>
beyt 3173.
<br>
بیت (۳۱۷۳)
<br>
kadaşlığ kişi küsi çawı bedük
<br>
قاداشلېغ کیشی کۆسی چاوې بدۆک
<br>
adaşlığ kişi atı sawı bedük
<br>
آداشلېغ کیشی آتې ساوې بدۆک
<br>
beyt 3174.
<br>
بیت (۳۱۷۴)
<br>
kadaşıñ yok erse yorı tut adaş
<br>
قاداشېڭ یۏق ایرسه یۏرې توت آداش
<br>
adaş edgü bolsa bu boldı kadaş
<br>
آداش ائدگۆ بۏلسا بو بۏلدې قاداش
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3175.
<br>
بیت (۳۱۷۵)
<br>
yanut bérdi ögdülmiş ilig kutı
<br>
یانوت بیردی اؤگدۆلمیش ایلیگ قوتې
<br>
anı çın tilese iteyin otı
<br>
آنې چېن تیله‌سه ایته‌یین اۏتې
<br>
beyt 3176.
<br>
بیت (۳۱۷۶)
<br>
ilig yarlıkasa barayın özüm
<br>
ایلیگ یارلېقاسا بارایېن اؤزۆم
<br>
okıyın anı men açayın sözüm
<br>
اۏقېیېن آنې من آچایېن سؤزۆم
<br>
beyt 3177.
<br>
بیت (۳۱۷۷)
<br>
tilin sözleyin men tükel törlügün
<br>
تیلین سؤزله‌یین من تۆکل تؤرلۆگۆن
<br>
biligdin ukuştın söz üdrüp ögün
<br>
بیلیگدین اوقوشتېن سؤز اۆدرۆپ اؤگۆن
<br>
beyt 3178.
<br>
بیت (۳۱۷۸)
<br>
ilig me bitisü öz elgin bitig
<br>
ایلیگ مه بیتیسۆ اؤز ائلگین بیتیگ
<br>
okısu ılığ yarlığın ol tetig
<br>
اۏقېسو اېلېغ یارلېغېن اۏل تتیگ
<br>
beyt 3179.
<br>
بیت (۳۱۷۹)
<br>
maña bütsü méndin téyü bilmesü
<br>
ماڭا بۆتسۆ میندین تییۆ بیلمه‌سۆ
<br>
yéme yarlığ eştip kite turmasu
<br>
ییمه یارلېغ ائشتیپ کیته تورماسو
<br>
beyt 3180.
<br>
بیت (۳۱۸۰)
<br>
neçe me özüm sözlese söz tilin
<br>
نئچه مه اؤزۆم سؤزله‌سه سؤز تیلین
<br>
üilig yarlığı bu bitig söz adın
<br>
اۆیلیگ یارلېغې بو بیتیگ سؤز آدېن
<br>
beyt 3181.
<br>
بیت (۳۱۸۱)
<br>
negü tér eşitgil ay aslı ağı
<br>
نه‌گۆ تیر ائشیتگیل آی آسلې آغې
<br>
kara köñlin awlar begi yarlığı
<br>
قارا کؤڭلین آولار بگی یارلېغې
<br>
beyt 3182.
<br>
بیت (۳۱۸۲)
<br>
takı yakşı aymış biliglig özi
<br>
تاقې یاقشې آیمېش بیلیگلیگ اؤزی
<br>
tügülmiş köñülni yazar beg sözi
<br>
تۆگۆلمیش کؤڭۆلنی یازار بگ سؤزی
<br>
beyt 3183.
<br>
بیت (۳۱۸۳)
<br>
isig sözlese kulka begler tilin
<br>
ایسیگ سؤزله‌سه قولقا بگلر تیلین
<br>
unıtmaz anı kul tirilse yılın
<br>
اونېتماز آنې قول تیریلسه یېلېن
<br>
beyt 3184.
<br>
بیت (۳۱۸۴)
<br>
kalı beg tili yumşak erse süçig
<br>
قالې بگ تیلی یومشاق ایرسه سۆچیگ
<br>
anı sewdi bodnı uluğ tut kiçig
<br>
آنې سئودی بۏدنې اولوغ توت کیچیگ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3185.
<br>
بیت (۳۱۸۵)
<br>
ilig aydı emdi bu erse yarağ
<br>
ایلیگ آیدې ایمدی بو ایرسه یاراغ
<br>
bitiyin bitigim añar bolsu ağ
<br>
بیتییین بیتیگیم آڭار بۏلسو آغ
<br>
beyt 3186.
<br>
بیت (۳۱۸۶)
<br>
saña barğu erse itiñil itig
<br>
ساڭا بارغو ایرسه ایتیڭیل ایتیگ
<br>
munu men özümdin bitiyin bitig
<br>
مونو من اؤزۆمدین بیتییین بیتیگ
<br>
39
<br>
۳۹
<br>
kün toğdı ilig odğurmışka bitig bitip ıdmışın ayur
<br>
کۆن تۏغدې ایلیگ اۏدغورمېشقا بیتیگ بیتیپ اېدمېشېن آیور
<br>
beyt 3187.
<br>
بیت (۳۱۸۷)
<br>
devât koldı kâğıd bitidi bitig
<br>
دوات قۏلدې کاغېذ بیتیدی بیتیگ
<br>
bitig birle itti işiñe itig
<br>
بیتیگ بیرله ایتتی ایشیڭه ایتیگ
<br>
beyt 3188.
<br>
بیت (۳۱۸۸)
<br>
bayat atı birle sözüg başladı
<br>
بایات آتې بیرله سؤزۆگ باشلادې
<br>
törütgen igidgen keçürgen tédi
<br>
تؤرۆتگن ایگیدگن کئچۆرگن تیدی
<br>
beyt 3189.
<br>
بیت (۳۱۸۹)
<br>
ayur-men bitidim bayatım atı
<br>
آیورمن بیتیدیم بایاتېم آتې
<br>
bu at ol kamuğ törlüg igke otı
<br>
بو آت اۏل قاموغ تؤرلۆگ ایگکه اۏتې
<br>
beyt 3190.
<br>
بیت (۳۱۹۰)
<br>
üküş ögdi artuk telim miñ senâ
<br>
اۆکۆش اؤگدی آرتوق تلیم میڭ ثنا
<br>
kılur-men bayatka añar yok fenâ
<br>
قېلورمن بایاتقا آڭار یۏق فنا
<br>
beyt 3191.
<br>
بیت (۳۱۹۱)
<br>
tiledi törütti kamuğ teprerig
<br>
تیله‌دی تؤرۆتتی قاموغ تپرریگ
<br>
tirilgü bérür yém tutar ol tirig
<br>
تیریلگۆ بیرۆر ییم توتار اۏل تیریگ
<br>
beyt 3192.
<br>
بیت (۳۱۹۲)
<br>
uğan ol köni çın törü bérgüçi
<br>
اوغان اۏل کؤنی چېن تؤرۆ بیرگۆچی
<br>
törümiş kamuğ halkka yetrür küçi
<br>
تؤرۆمیش قاموغ خلققا یئترۆر کۆچی
<br>
beyt 3193.
<br>
بیت (۳۱۹۳)
<br>
yaşıl kök yarattı yaruttı kün ay
<br>
یاشېل کؤک یاراتتې یاروتتې کۆن آی
<br>
kara tün yaruk kün sakışlığ yıl ay
<br>
قارا تۆن یاروق کۆن ساقېشلېغ یېل آی
<br>
beyt 3194.
<br>
بیت (۳۱۹۴)
<br>
törütti bu ewren tuçı ewrülür
<br>
تؤرۆتتی بو ائورن توچې ائورۆلۆر
<br>
bayat hükmi takdîr bile tezginür
<br>
بایات حکمی تقدیری بیله تیزگینۆر
<br>
beyt 3195.
<br>
بیت (۳۱۹۵)
<br>
törütmezde aşnu yorıttı kazâ
<br>
تؤرۆتمزده آشنو یۏرېتتې قازا
<br>
kazâka tapı bol boyun eg uda
<br>
قضاقا تاپې بۏل بۏیون ایگ اودا
<br>
beyt 3196.
<br>
بیت (۳۱۹۶)
<br>
negü kolsa kıldı ne kolsa kılur
<br>
نه‌گۆ قۏلسا قېلدې نه قۏلسا قېلور
<br>
negü aysa boldı ne aysa bolur
<br>
نه‌گۆ آیسا بۏلدې نه آیسا بۏلور
<br>
beyt 3197.
<br>
بیت (۳۱۹۷)
<br>
iligdin selâm köñül aytu bitig
<br>
ایلیگدین سلام کؤڭۆل آیتو بیتیگ
<br>
bitidim esenlik öze ay tetig
<br>
بیتیدیم اسنلیک اؤزه آی تتیگ
<br>
beyt 3198.
<br>
بیت (۳۱۹۸)
<br>
esen barmu erki et öz inçlikin
<br>
اسن بارمو ارکی ائت اؤز اینچلیکین
<br>
negü teg yüder erki üdlek yükin
<br>
نه‌گۆ تگ یۆدر ارکی اۆدلک یۆکین
<br>
beyt 3199.
<br>
بیت (۳۱۹۹)
<br>
eşittim seniñ edgü kılkıñ yañıñ
<br>
ائشیتتیم سنیڭ ائدگۆ قېلقېڭ یاڭېڭ
<br>
bu üdte yok ol tép saña tuş teñiñ
<br>
بو اۆدته یۏق اۏل تیپ ساڭا توش تڭیڭ
<br>
beyt 3200.
<br>
بیت (۳۲۰۰)
<br>
bayat kılmış emdi saña edgülük
<br>
بایات قېلمېش ایمدی ساڭا ائدگۆلۆک
<br>
bilig bérmiş erdem ukuş ög ülüg
<br>
بیلیگ بیرمیش اردم اوقوش اؤگ اۆلۆگ
<br>
beyt 3201.
<br>
بیت (۳۲۰۱)
<br>
bu yañlığ kılınçıñ eşitti özüm
<br>
بو یاڭلېغ قېلېنچېڭ ائشیتتی اؤزۆم
<br>
sini ârzûladı ay körklüg yüzüm
<br>
سینی آرزولادې آی کؤرکلۆگ یۆزۆم
<br>
beyt 3202.
<br>
بیت (۳۲۰۲)
<br>
kadaşıñnı ıdtım bu ögdülmişig
<br>
قاداشېڭنې اېدتېم بو اؤگدۆلمیشیگ
<br>
sözümni tegürgey ukup bilmişig
<br>
سؤزۆمنی تگۆرگَی اوقوپ بیلمیشیگ
<br>
beyt 3203.
<br>
بیت (۳۲۰۳)
<br>
yakın ka kadaştın yitürmiş sen öz
<br>
یاقېن قا قاداشتېن ییتۆرمیش سن اؤز
<br>
uluş kend bodundın ewürmiş sen yüz
<br>
اولوش کند بۏدوندېن ائوۆرمیش سن یۆز
<br>
beyt 3204.
<br>
بیت (۳۲۰۴)
<br>
turup tağka kirmiş özüñ yalñuzun
<br>
توروپ تاغقا کیرمیش اؤزۆڭ یالڭوزون
<br>
tapuğ kılğuka bu tapuğ ked uzun
<br>
تاپوغ قېلغوقا بو تاپوغ کد اوزون
<br>
beyt 3205.
<br>
بیت (۳۲۰۵)
<br>
negü kıldı erdi kadaşlar saña
<br>
نه‌گۆ قېلدې ایردی قاداشلار ساڭا
<br>
nelük yüz ewürdüñ aça ay maña
<br>
نه‌لۆک یۆز ائوۆردۆڭ آچا آی ماڭا
<br>
beyt 3206.
<br>
بیت (۳۲۰۶)
<br>
kalı tegdi erse saña küç basınç
<br>
قالې تگدی ایرسه ساڭا کۆچ باسېنچ
<br>
berü kel maña ay bu kadğu sakınç
<br>
بئرۆ کل ماڭا آی بو قادغو ساقېنچ
<br>
beyt 3207.
<br>
بیت (۳۲۰۷)
<br>
saña men béreyin törü küç bile
<br>
ساڭا من بیره‌یین تؤرۆ کۆچ بیله
<br>
bu yérde tirilgil sewinçin küle
<br>
بو ییرده تیریلگیل سئوینچین کۆله
<br>
beyt 3208.
<br>
بیت (۳۲۰۸)
<br>
kadaştın kadaşka asığlar bolur
<br>
قاداشتېن قاداشقا آسېغلار بۏلور
<br>
asığ birle yalñuk tatığlar bulur
<br>
آسېغ بیرله یالڭوق تاتېغلار بولور
<br>
beyt 3209.
<br>
بیت (۳۲۰۹)
<br>
barışğu kerek ka kadaşlar bile
<br>
بارېشغو کیرک قا قاداشلار بیله
<br>
katılğu kerek iş adaşlar bile
<br>
قاتېلغو کیرک ایش آداشلار بیله
<br>
beyt 3210.
<br>
بیت (۳۲۱۰)
<br>
kayuda yaraşıklık erse yakın
<br>
قایودا یاراشېقلېق ایرسه یاقېن
<br>
ol işte bolur asğı köñlün bakın
<br>
اۏل ایشته بۏلور آسغې کؤڭلۆن باقېن
<br>
beyt 3211.
<br>
بیت (۳۲۱۱)
<br>
negü tér eşitgil bu şi‘r ayğuçı
<br>
نه‌گۆ تیر ائشیتگیل بو شعر آیغوچې
<br>
ikigü yaraşsa asığ yér tuçı
<br>
ایکیگۆ یاراشسا آسېغ ییر توچې
<br>
beyt 3212.
<br>
بیت (۳۲۱۲)
<br>
yağız yér yaşıl suw yaraştı bile
<br>
یاغېز ییر یاشېل سوو یاراشتې بیله
<br>
ara miñ çéçekler yazıldı küle
<br>
آرا میڭ چیچکلر یازېلدې کۆله
<br>
beyt 3213.
<br>
بیت (۳۲۱۳)
<br>
yaraşık yorısa kadaş ya adaş
<br>
یاراشېق یۏرېسا قاداش یا آداش
<br>
olardın bolur kap kadaşka bile
<br>
اۏلاردېن بۏلور قاپ قاداشقا بیله
<br>
beyt 3214.
<br>
بیت (۳۲۱۴)
<br>
kalı bardıñ erse tapuğ kılğalı
<br>
قالې باردېڭ ایرسه تاپوغ قېلغالې
<br>
tapuğ kendte kılğıl bu ol dîn yolı
<br>
تاپوغ کندته قېلغېل بو اۏل دین یۏلې
<br>
beyt 3215.
<br>
بیت (۳۲۱۵)
<br>
uluş kendte tâ‘at telim bar ıduk
<br>
اولوش کندته طاعت تلیم بار اېدوق
<br>
uş ol yérde yetrü körü barsa yok
<br>
اوش اۏل ییرده یئترۆ کؤرۆ بارسا یۏق
<br>
beyt 3216.
<br>
بیت (۳۲۱۶)
<br>
bilig ögren aşnu tapuğka üküş
<br>
بیلیگ اؤگرن آشنو تاپوغقا اۆکۆش
<br>
biligsiz tapuğ asğı bolmaz ülüş
<br>
بیلیگسیز تاپوغ آسغې بۏلماز اۆلۆش
<br>
beyt 3217.
<br>
بیت (۳۲۱۷)
<br>
kişi iki törlüg kişi atanur
<br>
کیشی ایکی تؤرلۆگ کیشی آتانور
<br>
biri ögretigli biri ögrenür
<br>
بیری اؤگره‌تیگلی بیری اؤگرنۆر
<br>
beyt 3218.
<br>
بیت (۳۲۱۸)
<br>
ikide naru barça yılkı sanı
<br>
ایکیده نارو بارچا یېلقې سانې
<br>
tilese munı tut tilese anı
<br>
تیله‌سه مونې توت تیله‌سه آنې
<br>
ilig pendi odğurmışka
<br>
ایلیگ پندی اۏدغورمېشقا
<br>
beyt 3219.
<br>
بیت (۳۲۱۹)
<br>
sen emdi kayu sen maña ay aça
<br>
سن ایمدی قایو سن ماڭا آی آچا
<br>
ikide biri bol üçünçte kaça
<br>
ایکیده بیری بۏل اۆچۆنچته قاچا
<br>
beyt 3220.
<br>
بیت (۳۲۲۰)
<br>
bilig bildiñ erse tükel ögrenip
<br>
بیلیگ بیلدیڭ ایرسه تۆکل اؤگره‌نیپ
<br>
anı işlet emdi kör emgek ıdıp
<br>
آنې ایشلت ایمدی کؤر امگک اېدېپ
<br>
beyt 3221.
<br>
بیت (۳۲۲۱)
<br>
kalı bilmediñ erse ögren bilig
<br>
قالې بیلمه‌دیڭ ایرسه اؤگرن بیلیگ
<br>
tapuğlarka ötrü tegürgil elig
<br>
تاپوغلارقا اؤترۆ تگۆرگیل ائلیگ
<br>
beyt 3222.
<br>
بیت (۳۲۲۲)
<br>
negü tér eşitgil bilig bérgüçi
<br>
نه‌گۆ تیر ائشیتگیل بیلیگ بیرگۆچی
<br>
bilig birle tâ‘at tapuğ kılğuçı
<br>
بیلیگ بیرله طاعت تاپوغ قېلغوچې
<br>
beyt 3223.
<br>
بیت (۳۲۲۳)
<br>
bilig birle yakğıl bayat tapğıña
<br>
بیلیگ بیرله یاقغېل بایات تاپغېڭا
<br>
bilig tamğa bolur tamu kapğıña
<br>
بیلیگ تامغا بۏلور تامو قاپغېڭا
<br>
beyt 3224.
<br>
بیت (۳۲۲۴)
<br>
bilig birle tâ‘at muyanı tümen
<br>
بیلیگ بیرله طاعت مویانې تۆمن
<br>
biligsiz tapuğ kılsa bulmaz muyan
<br>
بیلیگسیز تاپوغ قېلسا بولماز مویان
<br>
beyt 3225.
<br>
بیت (۳۲۲۵)
<br>
biligsiz tapuğ kılmışında körü
<br>
بیلیگسیز تاپوغ قېلمېشېندا کؤرۆ
<br>
biliglig udımış muyanı örü
<br>
بیلیگلیگ اودېمېش مویانې اؤرۆ
<br>
beyt 3226.
<br>
بیت (۳۲۲۶)
<br>
uluş kend içinde tapuğ bar telim
<br>
اولوش کند ایچینده تاپوغ بار تلیم
<br>
uş ol yérde kılsa bulumaz yarım
<br>
اوش اۏل ییرده قېلسا بولوماز یارېم
<br>
beyt 3227.
<br>
بیت (۳۲۲۷)
<br>
seniñ anda tapğuñ namâz ol biri
<br>
سنیڭ آندا تاپغوڭ ناماز اۏل بیری
<br>
takı biri rûzaˆ tutar sen urı
<br>
تاقې بیری روزه توتار سن اورې
<br>
beyt 3228.
<br>
بیت (۳۲۲۸)
<br>
munıñda adın anda tâ‘at kayu
<br>
مونېڭدا آدېن آندا طاعت قایو
<br>
maña körkitü bér tilin sözleyü
<br>
ماڭا کؤرکیتۆ بیر تیلین سؤزله‌یۆ
<br>
beyt 3229.
<br>
بیت (۳۲۲۹)
<br>
atandı özüñ emdi zâhid atı
<br>
آتاندې اؤزۆڭ ایمدی زاهد آتې
<br>
bu atıñ saña boldı tâ‘at yutı
<br>
بو آتېڭ ساڭا بۏلدې طاعت یوتې
<br>
beyt 3230.
<br>
بیت (۳۲۳۰)
<br>
muñar arsıkar erse emdi özüñ
<br>
موڭار آرسېقار ایرسه ایمدی اؤزۆڭ
<br>
bu tâ‘at yawa boldı kesgil sözüg
<br>
بو طاعت یاوا بۏلدې کسگیل سؤزۆگ
<br>
beyt 3231.
<br>
بیت (۳۲۳۱)
<br>
tapuğ kılğu halktın anı kizlegü
<br>
تاپوغ قېلغو خلقتین آنې کیزله‌گۆ
<br>
üküş tâ‘at erse anı azlağu
<br>
اۆکۆش طاعت ایرسه آنې آزلاغو
<br>
beyt 3232.
<br>
بیت (۳۲۳۲)
<br>
kişi edgüsi kılsa tâ‘at tapuğ
<br>
کیشی ائدگۆسی قېلسا طاعت تاپوغ
<br>
anı halkta kizler yapar bu kapuğ
<br>
آنې خلقته کیزلر یاپار بو قاپوغ
<br>
beyt 3233.
<br>
بیت (۳۲۳۳)
<br>
negü tér eşit emdi ma‘nî bu söz
<br>
نه‌گۆ تیر ائشیت ایمدی معنی بو سؤز
<br>
bu söz işke tutğıl ayâ edgü öz
<br>
بو سؤز ایشکه توتغېل آیا ائدگۆ اؤز
<br>
beyt 3234.
<br>
بیت (۳۲۳۴)
<br>
eren er katında özin kizledi
<br>
ارن ار قاتېندا اؤزین کیزله‌دی
<br>
tapuğ kıldı yüz yıl anı azladı
<br>
تاپوغ قېلدې یۆز یېل آنې آزلادې
<br>
beyt 3235.
<br>
بیت (۳۲۳۵)
<br>
tapuğ kizlegü kıl kişi körmesü
<br>
تاپوغ کیزله‌گۆ قېل کیشی کؤرمه‌سۆ
<br>
bu söz sırrım erdi özüm sözledi
<br>
بو سؤز سرّېم ایردی اؤزۆم سؤزله‌دی
<br>
beyt 3236.
<br>
بیت (۳۲۳۶)
<br>
berü kel uluş kendte kılğıl tapuğ
<br>
بئرۆ کل اولوش کندته قېلغېل تاپوغ
<br>
kamuğ edgülükke açılsu kapuğ
<br>
قاموغ ائدگۆلۆککه آچېلسو قاپوغ
<br>
beyt 3237.
<br>
بیت (۳۲۳۷)
<br>
bodunka tusulğıl muñıña yara
<br>
بۏدونقا توسولغېل موڭېڭا یارا
<br>
kadaşka bağır bér yakınlık ula
<br>
قاداشقا باغېر بیر یاقېنلېق اولا
<br>
beyt 3238.
<br>
بیت (۳۲۳۸)
<br>
telim ögsüzüg kör ya tul tulsakığ
<br>
تلیم اؤگسۆزۆگ کؤر یا تول تولساقېغ
<br>
ya közsüz ya oldrum yéme aksakığ
<br>
یا کؤزسۆز یا اۏلدروم ییمه آقساقېغ
<br>
beyt 3239.
<br>
بیت (۳۲۳۹)
<br>
cemâ‘at bile kıl farîzaˆ namâz
<br>
جماعت بیله قېل فریضه ناماز
<br>
çığaylar hacı kıl âdînaˆ namâz
<br>
چېغایلار حاجی قېل آدینه ناماز
<br>
beyt 3240.
<br>
بیت (۳۲۴۰)
<br>
halâl dünyâ kazğan çığayka üle
<br>
حلال دۆنیا قازغان چېغایقا اۆله
<br>
kişi elgi tutğıl yanut kıl yöle
<br>
کیشی ائلگی توتغېل یانوت قېل یؤله
<br>
beyt 3241.
<br>
بیت (۳۲۴۱)
<br>
bu samış tapuğ barça tâ‘at-turur
<br>
بو سامېش تاپوغ بارچا طاعت تورور
<br>
bu tâ‘at bile barça râhat-turur
<br>
بو طاعت بیله بارچا راحت تورور
<br>
beyt 3242.
<br>
بیت (۳۲۴۲)
<br>
munı barça kodtı özüñ yalñuzun
<br>
مونې بارچا قۏدتې اؤزۆڭ یالڭوزون
<br>
namâz rûzaˆ tuttı ay kılkı tüzün
<br>
ناماز روزه توتتې آی قېلقې تۆزۆن
<br>
beyt 3243.
<br>
بیت (۳۲۴۳)
<br>
namâz rûzaˆ barça öz asğıñ-turur
<br>
ناماز روزه بارچا اؤز آسغېڭ تورور
<br>
öz asğın tilegli bağırsız bolur
<br>
اؤز آسغېن تیلگلی باغېرسېز بۏلور
<br>
beyt 3244.
<br>
بیت (۳۲۴۴)
<br>
idi yakşı aymış kişi üdrümi
<br>
ایدی یاقشې آیمېش کیشی اۆدرۆمی
<br>
kişike bağırsak kişi ködrümi
<br>
کیشیکه باغېرساق کیشی کؤدرۆمی
<br>
beyt 3245.
<br>
بیت (۳۲۴۵)
<br>
kişi edgüsi bu öz asğın kodup
<br>
کیشی ائدگۆسی بو اؤز آسغېن قۏدوپ
<br>
kişi asğı kolsa kör emgek yüdüp
<br>
کیشی آسغې قۏلسا کؤر امگک یۆدۆپ
<br>
beyt 3246.
<br>
بیت (۳۲۴۶)
<br>
bağırsak kerek er ne bağrı süçıp
<br>
باغېرساق کیرک ار نه باغرې سۆچېپ
<br>
törü bérse edgü isizke açıp
<br>
تؤرۆ بیرسه ائدگۆ ایسیزکه آچېپ
<br>
beyt 3247.
<br>
بیت (۳۲۴۷)
<br>
tirig yalñuk oğlı tusulğan kerek
<br>
تیریگ یالڭوق اۏغلې توسولغان کیرک
<br>
tusulmaz kişi tuğsa ölgen kerek
<br>
توسولماز کیشی توغسا اؤلگن کیرک
<br>
beyt 3248.
<br>
بیت (۳۲۴۸)
<br>
kişike tusulur kişi edgüsi
<br>
کیشیکه توسولور کیشی ائدگۆسی
<br>
bu edgü kişi ol bodun todğusı
<br>
بو ائدگۆ کیشی اۏل بۏدون تۏدغوسې
<br>
beyt 3249.
<br>
بیت (۳۲۴۹)
<br>
tapuğka ınanıp kayu erse kul
<br>
تاپوغقا اېنانېپ قایو ایرسه قول
<br>
bulumadı teñri sewinçiñe yol
<br>
بولومادې تڭری سئوینچیڭه یۏل
<br>
beyt 3250.
<br>
بیت (۳۲۵۰)
<br>
bayatım sewinçi tilese özüñ
<br>
بایاتېم سئوینچی تیله‌سه اؤزۆڭ
<br>
müsülmân sewinçi tile kes sözüg
<br>
مسلمان سئوینچی تیله کس سؤزۆگ
<br>
beyt 3251.
<br>
بیت (۳۲۵۱)
<br>
seniñ tapğıña muñluğ ermez bayat
<br>
سنیڭ تاپغېڭا موڭلوغ ایرمز بایات
<br>
özüñ kullukı kıl tile edgü at
<br>
اؤزۆڭ قوللوقې قېل تیله ائدگۆ آت
<br>
beyt 3252.
<br>
بیت (۳۲۵۲)
<br>
kimiñ atı kul bolsa kılkı tapuğ
<br>
کیمیڭ آتې قول بۏلسا قېلقې تاپوغ
<br>
tapuğsuz kul atı mecâz ol kamuğ
<br>
تاپوغسوز قول آتې مجاز اۏل قاموغ
<br>
beyt 3253.
<br>
بیت (۳۲۵۳)
<br>
tapuğ kıl tapuğ tınma kulluk bu ol
<br>
تاپوغ قېل تاپوغ تېنما قوللوق بو اۏل
<br>
tapuğka baka kör me bekle bu yol
<br>
تاپوغقا باقا کؤر مه بکله بو یۏل
<br>
beyt 3254.
<br>
بیت (۳۲۵۴)
<br>
idi yakşı aymış bügü bilgi kéñ
<br>
ایدی یاقشې آیمېش بۆگۆ بیلگی کیڭ
<br>
munı işke tutğıl ayâ elgi kéñ
<br>
مونې ایشکه توتغېل آیا ائلگی کیڭ
<br>
beyt 3255.
<br>
بیت (۳۲۵۵)
<br>
tapuğ tâ‘atim tép küwenme üküş
<br>
تاپوغ طاعتیم تیپ کۆونمه اۆکۆش
<br>
tapuğ kıl bayatka tapuğluğ küsüş
<br>
تاپوغ قېل بایاتقا تاپوغلوغ کۆسۆش
<br>
beyt 3256.
<br>
بیت (۳۲۵۶)
<br>
tapuğ kıl bayatka bu ol kullukuñ
<br>
تاپوغ قېل بایاتقا بو اۏل قوللوقوڭ
<br>
tapındım téyü sen unıtma ukuş
<br>
تاپېندېم تییۆ سن اونېتما اوقوش
<br>
beyt 3257.
<br>
بیت (۳۲۵۷)
<br>
ay odğırmış emdi okır-men séni
<br>
آی اۏدغېرمېش ایمدی اۏقېر من سینی
<br>
öz asğı tiler tép sakınma méni
<br>
اؤز آسغې تیلر تیپ ساقېنما مینی
<br>
beyt 3258.
<br>
بیت (۳۲۵۸)
<br>
kalı kelse asğı tususı saña
<br>
قالې کلسه آسغې توسوسې ساڭا
<br>
yéme kelmese sen yası yok maña
<br>
ییمه کلمه‌سه سن یاسې یۏق ماڭا
<br>
beyt 3259.
<br>
بیت (۳۲۵۹)
<br>
okır-men séni halkka edgü üçün
<br>
اۏقېر من سینی خلققا ائدگۆ اۆچۆن
<br>
bu edgü bodun asğı buzma küçün
<br>
بو ائدگۆ بۏدون آسغې بوزما کۆچۆن
<br>
beyt 3260.
<br>
بیت (۳۲۶۰)
<br>
baka kör-men aymış bu sözler tapa
<br>
باقا کؤر من آیمېش بو سؤزلر تاپا
<br>
çın erse berü kelgil andın kopa
<br>
چېن ایرسه بئرۆ کلگیل آندېن قۏپا
<br>
beyt 3261.
<br>
بیت (۳۲۶۱)
<br>
méni birle turğıl maña kıl basut
<br>
مینی بیرله تورغېل ماڭا قېل باسوت
<br>
çığayığ yülegil neñin edgü tut
<br>
چېغایېغ یۆله‌گیل نڭین ائدگۆ توت
<br>
beyt 3262.
<br>
بیت (۳۲۶۲)
<br>
özüñke muyan ol maña edgü at
<br>
اؤزۆڭکه مویان اۏل ماڭا ائدگۆ آت
<br>
ikigü ajun birge erklig bayat
<br>
ایکیگۆ آژون بیرگه ارکلیگ بایات
<br>
beyt 3263.
<br>
بیت (۳۲۶۳)
<br>
inini edgeke yét özüñ edgü bol
<br>
اینینی ائدگه‌که ییت اؤزۆڭ ائدگۆ بۏل
<br>
kişi edgü erdin tüzer edgü yol
<br>
کیشی ائدگۆ اردین تۆزر ائدگۆ یۏل
<br>
beyt 3264.
<br>
بیت (۳۲۶۴)
<br>
sebeb bolğıl emdi maña edgüke
<br>
سبب بۏلغېل ایمدی ماڭا ائدگۆکه
<br>
bayat birge edgü saña ay böke
<br>
بایات بیرگه ائدگۆ ساڭا آی بؤکه
<br>
beyt 3265.
<br>
بیت (۳۲۶۵)
<br>
negü tér eşitgil tejik bilgesi
<br>
نه‌گۆ تیر ائشیتگیل تژیک بیلگه‌سی
<br>
tejik bilgeleri çawıkar küsi
<br>
تژیک بیلگه‌لری چاوېقار کۆسی
<br>
beyt 3266.
<br>
بیت (۳۲۶۶)
<br>
begi bolsa edgü bodunka bütün
<br>
بگی بۏلسا ائدگۆ بۏدونقا بۆتۆن
<br>
anıñ asğı barça bodun yér kutun
<br>
آنېڭ آسغې بارچا بۏدون ییر قوتون
<br>
beyt 3267.
<br>
بیت (۳۲۶۷)
<br>
özüñ edgü kolma begiñ edgü kol
<br>
اؤزۆڭ ائدگۆ قۏلما بگیڭ ائدگۆ قۏل
<br>
begi edgü bolsa bodun asğı ol
<br>
بگی ائدگۆ بۏلسا بۏدون آسغې اۏل
<br>
beyt 3268.
<br>
بیت (۳۲۶۸)
<br>
kara edgü bolsa bir özke bolur
<br>
قارا ائدگۆ بۏلسا بیر اؤزکه بۏلور
<br>
begi edgü bolsa bodun kün körür
<br>
بگی ائدگۆ بۏلسا بۏدون کۆن کؤرۆر
<br>
beyt 3269.
<br>
بیت (۳۲۶۹)
<br>
kişi tép ayurlar kayu ol kişi
<br>
کیشی تیپ آیورلار قایو اۏل کیشی
<br>
kişike asığ kılsa itse işi
<br>
کیشیکه آسېغ قېلسا ایتسه ایشی
<br>
beyt 3270.
<br>
بیت (۳۲۷۰)
<br>
tüzü yalñuk oğlı sewer edgüni
<br>
تۆزۆ یالڭوق اۏغلې سئور ائدگۆنی
<br>
bu edgü kayu ol ögeyin anı
<br>
بو ائدگۆ قایو اۏل اؤگه‌یین آنې
<br>
beyt 3271.
<br>
بیت (۳۲۷۱)
<br>
bu edgü ol ol kılsa halkka asığ
<br>
بو ائدگۆ اۏل اۏل قېلسا خلققا آسېغ
<br>
bu asğı bile bulsa bodnı tatığ
<br>
بو آسغې بیله بولسا بۏدنې تاتېغ
<br>
beyt 3272.
<br>
بیت (۳۲۷۲)
<br>
bağırsak bolur halkka edgü kişi
<br>
باغېرساق بۏلور خلققا ائدگۆ کیشی
<br>
bağırsak bolun bulduñ edgü başı
<br>
باغېرساق بۏلون بولدوڭ ائدگۆ باشې
<br>
beyt 3273.
<br>
بیت (۳۲۷۳)
<br>
munu sözledim söz bitigin ulam
<br>
مونو سؤزله‌دیم سؤز بیتیگین اولام
<br>
tükettim sözümni kurıttım kalem
<br>
تۆکتتیم سؤزۆمنی قورېتتېم قلم
<br>
beyt 3274.
<br>
بیت (۳۲۷۴)
<br>
takı ma negü erdi erse sözüm
<br>
تاقې ما نه‌گۆ ایردی ایرسه سؤزۆم
<br>
kadaşıñ tegürgey tilin ay yüzüm
<br>
قاداشېڭ تگۆرگَی تیلین آی یۆزۆم
<br>
beyt 3275.
<br>
بیت (۳۲۷۵)
<br>
bitig türdi badı öze tamğalap
<br>
بیتیگ تۆردی بادې اؤزه تامغالاپ
<br>
sunup bérdi ögdülmiş aldı ulap
<br>
سونوپ بیردی اؤگدۆلمیش آلدې اولاپ
<br>
beyt 3276.
<br>
بیت (۳۲۷۶)
<br>
ilig aydı barğıl takı ma negü
<br>
ایلیگ آیدې بارغېل تاقې ما نه‌گۆ
<br>
yarağlığ söz erse tegür ay bügü
<br>
یاراغلېغ سؤز ایرسه تگۆر آی بۆگۆ
<br>
beyt 3277.
<br>
بیت (۳۲۷۷)
<br>
katığlan anı keldür emdi maña
<br>
قاتېغلان آنې کلدۆر ایمدی ماڭا
<br>
kuruğ kelme ansız maña ay toña
<br>
قوروغ کلمه‌ آنسېز ماڭا آی تۏڭا
<br>
beyt 3278.
<br>
بیت (۳۲۷۸)
<br>
biliglig negü tér eşitgil özüñ
<br>
بیلیگلیگ نه‌گۆ تیر ائشیتگیل اؤزۆڭ
<br>
yalawaç tetig ıd tutuzma sözüg
<br>
یالاواچ تتیگ اېد توتوزما سؤزۆگ
<br>
beyt 3279.
<br>
بیت (۳۲۷۹)
<br>
negü tutzayın men saña emdi söz
<br>
نه‌گۆ توتزایېن من ساڭا ایمدی سؤز
<br>
kamuğ söz seniñde ayâ köñli tüz
<br>
قاموغ سؤز سنیڭده آیا کؤڭلی تۆز
<br>
beyt 3280.
<br>
بیت (۳۲۸۰)
<br>
negü sözlegü erse sözle tilin
<br>
نه‌گۆ سؤزله‌گۆ ایرسه سؤزله تیلین
<br>
yarağı ne erse sen andağ kılın
<br>
یاراغې نه ایرسه سن آنداغ قېلېن
<br>
beyt 3281.
<br>
بیت (۳۲۸۱)
<br>
ilel tép turup çıktı ögdülmişe
<br>
ایلل تیپ توروپ چېقتې اؤگدۆلمیشه
<br>
ol edgü kılınç birle igdilmişe
<br>
اۏل ائدگۆ قېلېنچ بیرله ایگدیلمیشه
<br>
beyt 3282.
<br>
بیت (۳۲۸۲)
<br>
atın mindi ewke yüz urdı turup
<br>
آتېن میندی ائوکه یۆز اوردې توروپ
<br>
kelip tüşti kirdi yaka kur yörüp
<br>
کلیپ تۆشتی کیردی یاقا قور یؤرۆپ
<br>
beyt 3283.
<br>
بیت (۳۲۸۳)
<br>
yaşık yandı yérke yakurdı başın
<br>
یاشېق یاندې ییرکه یاقوردې باشېن
<br>
yaruk dünyâ meñzi karardı ışın
<br>
یاروق دۆنیا مڭزی قاراردې اېشېن
<br>
beyt 3284.
<br>
بیت (۳۲۸۴)
<br>
küdı ıdtı kesme yaruk yüz tudı
<br>
قۆدې اېدتې کسمه یاروق یۆز تودې
<br>
sewüg zülfi toldı yokaru kodı
<br>
سئوۆگ زلفی تۏلدې یۏقارو قۏدې
<br>
beyt 3285.
<br>
بیت (۳۲۸۵)
<br>
turup yundı kıldı bu yatğu namâz
<br>
توروپ یوندې قېلدې بو یاتغو ناماز
<br>
töşek koldı yattı udıp bardı az
<br>
تؤشک قۏلدې یاتتې اودېپ باردې آز
<br>
beyt 3286.
<br>
بیت (۳۲۸۶)
<br>
beliñlep odundı kötürdi başın
<br>
بئلیڭله‌پ اۏدوندې کؤتۆردی باشېن
<br>
kara zengî kılmış yüzini ışın
<br>
قارا زنگی قېلمېش یۆزینی اېشېن
<br>
beyt 3287.
<br>
بیت (۳۲۸۷)
<br>
turup yundı kıldı yana tañ namâz
<br>
توروپ یوندې قېلدې یانا تاڭ ناماز
<br>
du‘â kıldı tesbîh yéme küdti az
<br>
دعا قېلدې تسبیح ییمه کۆدتی آز
<br>
beyt 3288.
<br>
بیت (۳۲۸۸)
<br>
tüme torku kalkan kötürdi öşün
<br>
تۆمه تۏرقو قالقان کؤتۆردی اؤشۆن
<br>
yaruk yüz küler teg yarudı ajun
<br>
یاروق یۆز کۆلر تگ یارودې آژون
<br>
40
<br>
۴۰
<br>
ögdülmiş odğurmış tapa barmışın ayur
<br>
اؤگدۆلمیش اۏدغورمېش تاپا بارمېشېن آیور
<br>
beyt 3289.
<br>
بیت (۳۲۸۹)
<br>
ederledi terkin atını tutup
<br>
ائدرله‌دی ترکین آتېنې توتوپ
<br>
kadaşı tapa bardı ewdin turup
<br>
قاداشې تاپا باردې ائودین توروپ
<br>
beyt 3290.
<br>
بیت (۳۲۹۰)
<br>
yakın tegdi erse kadaşka barıp
<br>
یاقېن تگدی ایرسه قاداشقا بارېپ
<br>
atındın kodı tüşti tegdi yorıp
<br>
آتېندېن قۏدې تۆشتی تگدی یۏرېپ
<br>
beyt 3291.
<br>
بیت (۳۲۹۱)
<br>
tegip akru elgin tokıdı kapuğ
<br>
تگیپ آقرو ائلگین تۏقېدې قاپوغ
<br>
turup çıktı odğurmış ıdtı tapuğ
<br>
توروپ چېقتې اۏدغورمېش اېدتې تاپوغ
<br>
beyt 3292.
<br>
بیت (۳۲۹۲)
<br>
kapuğ açtı çıktı kadaşın körüp
<br>
قاپوغ آچتې چېقتې قاداشېن کؤرۆپ
<br>
kuçuştı esenleşti yüz köz öpüp
<br>
قوچوشتې اسنلشتی یۆز کؤز اؤپۆپ
<br>
beyt 3293.
<br>
بیت (۳۲۹۳)
<br>
elig aldı ewke kigürdi bat a
<br>
ائلیگ آلدې ائوکه کیگۆردی بات آ
<br>
orun bérdi oldurdı elgin tuta
<br>
اۏرون بیردی اۏلدوردې ائلگین توتا
<br>
beyt 3294.
<br>
بیت (۳۲۹۴)
<br>
idi ök sewindi kadaşın körüp
<br>
ایدی اؤک سئویندی قاداشېن کؤرۆپ
<br>
bayatka şükür kıldı artuk ögüp
<br>
بایاتقا شکر قېلدې آرتوق اؤگۆپ
<br>
beyt 3295.
<br>
بیت (۳۲۹۵)
<br>
ne körklüg sewinç ol kişi adrılıp
<br>
نه کؤرکلۆگ سئوینچ اۏل کیشی آدرېلېپ
<br>
selâmet kawuşsa tileyü kelip
<br>
سلامت قاووشسا تیله‌یۆ کلیپ
<br>
beyt 3296.
<br>
بیت (۳۲۹۶)
<br>
ne edgü bolur ol kadaştın yırap
<br>
نه ائدگۆ بۏلور اۏل قاداشتېن یېراپ
<br>
barıp tegse tuşsa yağukluk ulap
<br>
بارېپ تگسه توشسا یاغوقلوق اولاپ
<br>
beyt 3297.
<br>
بیت (۳۲۹۷)
<br>
ne körklüg bolur kör bağırsak kadaş
<br>
نه کؤرکلۆگ بۏلور کؤر باغېرساق قاداش
<br>
kadaşka yağukluk ulasa adaş
<br>
قاداشقا یاغوقلوق اولاسا آداش
<br>
beyt 3298.
<br>
بیت (۳۲۹۸)
<br>
ne körklüg bolur kör bağırsaklıkın
<br>
نه کؤرکلۆگ بۏلور کؤر باغېرساقلېقېن
<br>
kadaşka kadaş köñli bolsa yakın
<br>
قاداشقا قاداش کؤڭلی بۏلسا یاقېن
<br>
beyt 3299.
<br>
بیت (۳۲۹۹)
<br>
negü tér eşitgil bağırsak kadaş
<br>
نه‌گۆ تیر ائشیتگیل باغېرساق قاداش
<br>
yakınlık ulağlı köñüldeş adaş
<br>
یاقېنلېق اولاغلې کؤڭۆلدش آداش
<br>
beyt 3300.
<br>
بیت (۳۳۰۰)
<br>
kamuğ ğâyib özler körüşse közün
<br>
قاموغ غایب اؤزلر کؤرۆشسه کؤزۆن
<br>
sakınç boldı kısğa sewinçi uzun
<br>
ساقېنچ بۏلدې قېسغا سئوینچی اوزون
<br>
beyt 3301.
<br>
بیت (۳۳۰۱)
<br>
ne körklüg bolur kör kişi adrılıp
<br>
نه کؤرکلۆگ بۏلور کؤر کیشی آدرېلېپ
<br>
selâmet kawuşsa iki öz özün
<br>
سلامت قاووشسا ایکی اؤز اؤزۆن
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 3302.
<br>
بیت (۳۳۰۲)
<br>
ayıttı kadaşların odğurmışa
<br>
آیېتتې قاداشلارېن اۏدغورمېشا
<br>
esen tép haber bérdi ögdülmişe
<br>
اسن تیپ خبر بیردی اؤگدۆلمیشه
<br>
beyt 3303.
<br>
بیت (۳۳۰۳)
<br>
yana aydı odğurmış ayğıl maña
<br>
یانا آیدې اۏدغورمېش آیغېل ماڭا
<br>
kalı keldiñ emdi ne boldı saña
<br>
قالې کلدیڭ ایمدی نه بۏلدې ساڭا
<br>
beyt 3304.
<br>
بیت (۳۳۰۴)
<br>
eşittim séni men ilig birle tép
<br>
ائشیتتیم سینی من ایلیگ بیرله تیپ
<br>
bodunka tusulur bilig birle tép
<br>
بۏدونقا توسولور بیلیگ بیرله تیپ
<br>
beyt 3305.
<br>
بیت (۳۳۰۵)
<br>
nelük keldiñ erki olarnı kodup
<br>
نه‌لۆک کلدیڭ ارکی اۏلارنې قۏدوپ
<br>
bodun yüklerin sen boyunka yüdüp
<br>
بۏدون یۆکلرین سن بۏیونقا یۆدۆپ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3306.
<br>
بیت (۳۳۰۶)
<br>
yanut bérdi ögdülmiş aydı özüm
<br>
یانوت بیردی اؤگدۆلمیش آیدې اؤزۆم
<br>
séni ârzûladı ay körklüg yüzüm
<br>
سینی آرزولادې آی کؤرکلۆگ یۆزۆم
<br>
beyt 3307.
<br>
بیت (۳۳۰۷)
<br>
turup keldim emdi köreyin téyü
<br>
توروپ کلدیم ایمدی کؤره‌یین تییۆ
<br>
sakınç kadğu bağın yöreyin téyü
<br>
ساقېنچ قادغو باغېن یؤره‌یین تییۆ
<br>
beyt 3308.
<br>
بیت (۳۳۰۸)
<br>
küser erdim artuk séni körgüke
<br>
کۆسر ایردیم آرتوق سینی کؤرگۆکه
<br>
bu kün buldum inçlik saña kelgüke
<br>
بو کۆن بولدوم اینچلیک ساڭا کلگۆکه
<br>
beyt 3309.
<br>
بیت (۳۳۰۹)
<br>
büte keçti üdlek séni körmedim
<br>
بۆته کئچتی اۆدلک سینی کؤرمه‌دیم
<br>
tiler erdim ârzûn üdi bulmadım
<br>
تیلر ایردیم آرزون اۆدی بولمادېم
<br>
beyt 3310.
<br>
بیت (۳۳۱۰)
<br>
üdi emdi ermiş munukı özüm
<br>
اۆدی ایمدی ایرمیش مونوقې اؤزۆم
<br>
saña tuştı şükrin kılur til sözüm
<br>
ساڭا توشتې شُکرین قېلور تیل سؤزۆم
<br>
beyt 3311.
<br>
بیت (۳۳۱۱)
<br>
esen bolsa ermiş bu yalñuk özi
<br>
اسن بۏلسا ایرمیش بو یالڭوق اؤزی
<br>
tilekke tegir ay bağırsak kozı
<br>
تیلککه تگیر آی باغېرساق قۏزې
<br>
beyt 3312.
<br>
بیت (۳۳۱۲)
<br>
negü tér eşitgil küsemiş kişi
<br>
نه‌گۆ تیر ائشیتگیل کۆسه‌میش کیشی
<br>
keçer üdlekig ked sınamış kişi
<br>
کئچر اۆدلَکیگ کد سېنامېش کیشی
<br>
beyt 3313.
<br>
بیت (۳۳۱۳)
<br>
tirig bolsa yalñuk tilekin bulur
<br>
تیریگ بۏلسا یالڭوق تیلکین بولور
<br>
tilek bulğuka mün tiriglik bolur
<br>
تیلک بولغوقا مۆن تیریگلیک بۏلور
<br>
beyt 3314.
<br>
بیت (۳۳۱۴)
<br>
tirig bolsa yalñuk tilep tapşur ok
<br>
تیریگ بۏلسا یالڭوق تیلپ تاپشور اۏق
<br>
esen bolsa barmış yana kavşur ok
<br>
اسن بۏلسا بارمېش یانا قاوشور اۏق
<br>
beyt 3315.
<br>
بیت (۳۳۱۵)
<br>
tiriglik tilegil tileme tilek
<br>
تیریگلیک تیله‌گیل تیله‌مه تیلک
<br>
tilek bulğuka bu tiriglik yölek
<br>
تیلک بولغوقا بو تیریگلیک یؤلک
<br>
beyt 3316.
<br>
بیت (۳۳۱۶)
<br>
bayat bérdi âhır tilekim maña
<br>
بایات بیردی آخر تیلکیم ماڭا
<br>
esenlik bile men kawuştum saña
<br>
اسنلیک بیله من قاووشتوم ساڭا
<br>
beyt 3317.
<br>
بیت (۳۳۱۷)
<br>
adın ma sözüm bar bu sözde basa
<br>
آدېن ما سؤزۆم بار بو سؤزده باسا
<br>
anı ma ayayın özüñ tıñlasa
<br>
آنې ما آیایېن اؤزۆڭ تېڭلاسا
<br>
41
<br>
۴۱
<br>
odğurmış ögdülmiş birle münâzaraˆ kılmışın ayur
<br>
اۏدغورمېش اؤگدۆلمیش بیرله مناظره قېلمېشېن آیور
<br>
beyt 3318.
<br>
بیت (۳۳۱۸)
<br>
yanut bérdi odğurmış aydı sözüg
<br>
یانوت بیردی اۏدغورمېش آیدې سؤزۆگ
<br>
eşittim sözümni eşitgil özüñ
<br>
ائشیتتیم سؤزۆمنی ائشیتگیل اؤزۆڭ
<br>
beyt 3319.
<br>
بیت (۳۳۱۹)
<br>
yakınlık ulamış üçün bir bayat
<br>
یاقېنلېق اولامېش اۆچۆن بیر بایات
<br>
muyan bérsü miñ miñ tümen edgü at
<br>
مویان بیرسۆ میڭ میڭ تۆمن ائدگۆ آت
<br>
beyt 3320.
<br>
بیت (۳۳۲۰)
<br>
takı bir sözüg ay ne erki adın
<br>
تاقې بیر سؤزۆگ آی نه ارکی آدېن
<br>
anı ma maña sözle kodrna kédin
<br>
آنې ما ماڭا سؤزله قۏدرنا کیدین
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3321.
<br>
بیت (۳۳۲۱)
<br>
cevâb kıldı ögdülmiş aydı bu söz
<br>
جواب قېلدې اؤگدۆلمیش آیدې بو سؤز
<br>
séni kördi erse yaruk boldı köz
<br>
سینی کؤردی ایرسه یاروق بۏلدې کؤز
<br>
beyt 3322.
<br>
بیت (۳۳۲۲)
<br>
kişi öz tilekin yorısa yoluğ
<br>
کیشی اؤز تیلکین یۏرېسا یۏلوغ
<br>
añar tegmez emgek ay bilgi uluğ
<br>
آڭار تگمز امگک آی بیلگی اولوغ
<br>
beyt 3323.
<br>
بیت (۳۳۲۳)
<br>
negü tér eşitgil sınamış sözi
<br>
نه‌گۆ تیر ائشیتگیل سېنامېش سؤزی
<br>
anıñ ma‘nîsi uk ay köñli yazı
<br>
آنېڭ معنیسی اوق آی کؤڭلی یازې
<br>
beyt 3324.
<br>
بیت (۳۳۲۴)
<br>
kayu işke ârzû yorısa tilek
<br>
قایو ایشکه آرزو یۏرېسا تیلک
<br>
adak ursa buldı ol ârzû yölek
<br>
آداق اورسا بولدې اۏل آرزو یؤلک
<br>
beyt 3325.
<br>
بیت (۳۳۲۵)
<br>
tilek birle mañsa yırak yér yakın
<br>
تیلک بیرله ماڭسا یېراق ییر یاقېن
<br>
kaçan körse yüzin bulur cân ilek
<br>
قاچان کؤرسه یۆزین بولور جان ایلک
<br>
beyt 3326.
<br>
بیت (۳۳۲۶)
<br>
yana aydı ögdülmiş uş bu özüm
<br>
یانا آیدې اؤگدۆلمیش اوش بو اؤزۆم
<br>
saña kadğura tilde kesmez sözüm
<br>
ساڭا قادغورا تیلده کسمز سؤزۆم
<br>
beyt 3327.
<br>
بیت (۳۳۲۷)
<br>
uluş kendni kodtuñ yakın ka kadaş
<br>
اولوش کندنی قۏدتوڭ یاقېن قا قاداش
<br>
kişide yıradıñ biliş yok adaş
<br>
کیشیده یېرادېڭ بیلیش یۏق آداش
<br>
beyt 3328.
<br>
بیت (۳۳۲۸)
<br>
ağır yük yüdüp bu özüñ yalñuzun
<br>
آغېر یۆک یۆدۆپ بو اؤزۆڭ یالڭوزون
<br>
yalıñ aç yorır sen ne yunçığ özün
<br>
یالېڭ آچ یۏرېر سن نه یونچېغ اؤزۆن
<br>
beyt 3329.
<br>
بیت (۳۳۲۹)
<br>
kadaş köñli barça saña kadğurar
<br>
قاداش کؤڭلی بارچا ساڭا قادغورار
<br>
körü ıdsa bulmaz köñül yélgürer
<br>
کؤرۆ اېدسا بولماز کؤڭۆل ییلگۆرر
<br>
beyt 3330.
<br>
بیت (۳۳۳۰)
<br>
apa oğlanı barça yalñuz umaz
<br>
آپا اۏغلانې بارچا یالڭوز اوماز
<br>
özüñ munda yalñuz kalı iglemez
<br>
اؤزۆڭ موندا یالڭوز قالې ایگله‌مز
<br>
beyt 3331.
<br>
بیت (۳۳۳۱)
<br>
bu kadğu méni ewde yatğurmadı
<br>
بو قادغو مینی ائوده یاتغورمادې
<br>
sakınç kadğu birle özüm umadı
<br>
ساقېنچ قادغو بیرله اؤزۆم اومادې
<br>
beyt 3332.
<br>
بیت (۳۳۳۲)
<br>
saña ok törütmedi teñri tamuğ
<br>
ساڭا اۏق تؤرۆتمه‌دی تڭری تاموغ
<br>
saña aymadı bu ‘adâbığ kamuğ
<br>
ساڭا آیمادې بو آدابېغ قاموغ
<br>
beyt 3333.
<br>
بیت (۳۳۳۳)
<br>
negü ol nelük munça emger özüñ
<br>
نه‌گۆ اۏل نه‌لۆک مونچا امگر اؤزۆڭ
<br>
maña belgülüg ay bileyin sözüg
<br>
ماڭا بلگۆلۆگ آی بیله‌یین سؤزۆگ
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3334.
<br>
بیت (۳۳۳۴)
<br>
yanut bérdi odğurmış aydı bu söz
<br>
یانوت بیردی اۏدغورمېش آیدې بو سؤز
<br>
eşittim eşitgil cevâb bérsü öz
<br>
ائشیتتیم ائشیتگیل جواب بیرسۆ اؤز
<br>
beyt 3335.
<br>
بیت (۳۳۳۵)
<br>
bu söz kim sen aydıñ bağırsaklık ol
<br>
بو سؤز کیم سن آیدېڭ باغېرساقلېق اۏل
<br>
kadaş belgüsi hem yağuk yaklık ol
<br>
قاداش بلگۆسی هم یاغوق یاقلېق اۏل
<br>
beyt 3336.
<br>
بیت (۳۳۳۶)
<br>
kadaş kadğuların kadaş yémese
<br>
قاداش قادغولارېن قاداش ییمه‌سه
<br>
adın yat kaçan yér kadaş bolmasa
<br>
آدېن یات قاچان ییر قاداش بۏلماسا
<br>
beyt 3337.
<br>
بیت (۳۳۳۷)
<br>
özüm ka kadaştın neçe adrılıp
<br>
اؤزۆم قا قاداشتېن نئچه آدرېلېپ
<br>
nelük turğay erdim bu yérke kelip
<br>
نه‌لۆک تورغای ایردیم بو ییرکه کلیپ
<br>
beyt 3338.
<br>
بیت (۳۳۳۸)
<br>
baka kördüm emdi dînim yégliki
<br>
باقا کؤردۆم ایمدی دینیم ییگلیکی
<br>
bu yérde köründi özüm yégliki
<br>
بو ییرده کؤرۆندی اؤزۆم ییگلیکی
<br>
beyt 3339.
<br>
بیت (۳۳۳۹)
<br>
anın keldim emdi bu yérke turup
<br>
آنېن کلدیم ایمدی بو ییرکه توروپ
<br>
bayat tapğı kılsa men yalñuz bolup
<br>
بایات تاپغې قېلسا من یالڭوز بۏلوپ
<br>
beyt 3340.
<br>
بیت (۳۳۴۰)
<br>
bu dünyâ işiñe katılmış kişi
<br>
بو دۆنیا ایشیڭه قاتېلمېش کیشی
<br>
kılumaz tapuğ birle ‘ukbî işi
<br>
قېلوماز تاپوغ بیرله عقبی ایشی
<br>
beyt 3341.
<br>
بیت (۳۳۴۱)
<br>
bu halkka tüzü yapmağınça kapuğ
<br>
بو خلققا تۆزۆ یاپماغېنچا قاپوغ
<br>
törütügli rabka kılumaz tapuğ
<br>
تؤرۆتۆگلی رب‌ـکه قېلوماز تاپوغ
<br>
beyt 3342.
<br>
بیت (۳۳۴۲)
<br>
havâ nefs boyunın sığu ked katığ
<br>
هاوا نفس بۏیونېن سېغو کد قاتېغ
<br>
özüñ ötrü bulsa tapuğda tatığ
<br>
اؤزۆڭ اؤترۆ بولسا تاپوغدا تاتېغ
<br>
beyt 3343.
<br>
بیت (۳۳۴۳)
<br>
negü tér eşitgil sakınuk kişi
<br>
نه‌گۆ تیر ائشیتگیل ساقېنوق کیشی
<br>
havâ bire bolmaz bütün dîn işi
<br>
هاوا بیره بۏلماز بۆتۆن دین ایشی
<br>
beyt 3344.
<br>
بیت (۳۳۴۴)
<br>
havâ nefs bile kör yağı ol uluğ
<br>
هاوا نفس بیله کؤر یاغې اۏل اولوغ
<br>
bu iki azıtur tapuğçı kuluğ
<br>
بو ایکی آزېتور تاپوغچې قولوغ
<br>
beyt 3345.
<br>
بیت (۳۳۴۵)
<br>
havâka bolu bérse tutğun bolur
<br>
هواقا بۏلو بیرسه توتغون بۏلور
<br>
et öz ârzû bulsa méni kul kılur
<br>
ائت اؤز آرزو بولسا مینی قول قېلور
<br>
beyt 3346.
<br>
بیت (۳۳۴۶)
<br>
havâka basıkma ukuş birle kes
<br>
هواقا باسېقما اوقوش بیرله کس
<br>
et öz baş kötürse bilig birle bas
<br>
ائت اؤز باش کؤتۆرسه بیلیگ بیرله باس
<br>
beyt 3347.
<br>
بیت (۳۳۴۷)
<br>
bu yañlığ üçün men uluş kend kodup
<br>
بو یاڭلېغ اۆچۆن من اولوش کند قۏدوپ
<br>
bu yérke sığındım ağır yük yüdüp
<br>
بو ییرکه سېغېندېم آغېر یۆک یۆدۆپ
<br>
beyt 3348.
<br>
بیت (۳۳۴۸)
<br>
kişide öñin boldum erse kalı
<br>
کیشیده اؤڭین بۏلدوم ایرسه قالې
<br>
kuruğ sözlemez-men ne ğîbet tili
<br>
قوروغ سؤزله‌مز من نه غیبت تیلی
<br>
beyt 3349.
<br>
بیت (۳۳۴۹)
<br>
bu yalñuz-turur sen tédiñ ay kadaş
<br>
بو یالڭوز تورور سن تیدیڭ آی قاداش
<br>
bayat yadı iş tap maña ay adaş
<br>
بایات یادې ایش تاپ ماڭا آی آداش
<br>
beyt 3350.
<br>
بیت (۳۳۵۰)
<br>
yakın ka kadaştın yırak boldukum
<br>
یاقېن قا قاداشتېن یېراق بۏلدوقوم
<br>
olarka tüdürmedim açım tokum
<br>
اۏلارقا تۆدۆرمه‌دیم آچېم تۏقوم
<br>
beyt 3351.
<br>
بیت (۳۳۵۱)
<br>
bodun köñli yuwka küdezmeki sarp
<br>
بۏدون کؤڭلی یووقا کۆدزمکی سارپ
<br>
köñül sınsa hasmı bayat ‘adli tap
<br>
کؤڭۆل سېنسا خصمی بایات عدلی تاپ
<br>
beyt 3352.
<br>
بیت (۳۳۵۲)
<br>
neçe bolmasa halkka méndin asığ
<br>
نئچه بۏلماسا خلققا میندین آسېغ
<br>
yéme körmegeyler meniñdin yasığ
<br>
ییمه کؤرمه‌گَیلر منیڭدین یاسېغ
<br>
beyt 3353.
<br>
بیت (۳۳۵۳)
<br>
asığ yas ne edgü ne isiz barı
<br>
آسېغ یاس نه ائدگۆ نه ایسیز بارې
<br>
bayattın-turur kör anıñ takdîri
<br>
بایاتتېن تورور کؤر آنېڭ تقدیری
<br>
beyt 3354.
<br>
بیت (۳۳۵۴)
<br>
bu ‘arşta kodı kör serâka tegi
<br>
بو عرشته قۏدې کؤر سراقا تگی
<br>
tüzü barça bir teg bayatka muñı
<br>
تۆزۆ بارچا بیر تگ بایاتقا موڭې
<br>
beyt 3355.
<br>
بیت (۳۳۵۵)
<br>
negü bar kişiler ara ay külüg
<br>
نه‌گۆ بار کیشیلر آرا آی کۆلۆگ
<br>
asığ tut ya kor yas saña belgülüg
<br>
آسېغ توت یا قۏر یاس ساڭا بلگۆلۆگ
<br>
beyt 3356.
<br>
بیت (۳۳۵۶)
<br>
negü asğı bar tép ayur sen tapuğ
<br>
نه‌گۆ آسغې بار تیپ آیور سن تاپوغ
<br>
tapuğ kulluk ol kulka açtı kapuğ
<br>
تاپوغ قوللوق اۏل قولقا آچتې قاپوغ
<br>
beyt 3357.
<br>
بیت (۳۳۵۷)
<br>
kul atı anın boldı kulka ayağ
<br>
قول آتې آنېن بۏلدې قولقا آیاغ
<br>
tapuğ kılsa tün kün ulu bolsa tağ
<br>
تاپوغ قېلسا تۆن کۆن اولو بۏلسا تاغ
<br>
beyt 3358.
<br>
بیت (۳۳۵۸)
<br>
yaratsa yaratmasa erklig bayat
<br>
یاراتسا یاراتماسا ارکلیگ بایات
<br>
tapuğ atı tilde atamasa at
<br>
تاپوغ آتې تیلده آتاماسا آت
<br>
beyt 3359.
<br>
بیت (۳۳۵۹)
<br>
bu yalñuzlukumdın maña yası yok
<br>
بو یالڭوزلوقومدېن ماڭا یاسې یۏق
<br>
et öz dîn esenin munın buldum ok
<br>
ائت اؤز دین اسنین مونېن بولدوم اۏق
<br>
beyt 3360.
<br>
بیت (۳۳۶۰)
<br>
negü tér eşitgil bu beyt ayğuçı
<br>
نه‌گۆ تیر ائشیتگیل بو بیت آیغوچې
<br>
taşı körme ma‘nî baka kör içi
<br>
تاشې کؤرمه معنی باقا کؤر ایچی
<br>
beyt 3361.
<br>
بیت (۳۳۶۱)
<br>
yorı yalñuz işsiz ay yalñuk uzı
<br>
یۏرې یالڭوز ایشسیز آی یالڭوق اوزې
<br>
tutı kıldı yalñuz tili kör sözi
<br>
توتې قېلدې یالڭوز تیلی کؤر سؤزی
<br>
beyt 3362.
<br>
بیت (۳۳۶۲)
<br>
tapuğçı tapınsa bu yalñuz özün
<br>
تاپوغچې تاپېنسا بو یالڭوز اؤزۆن
<br>
negü kor kılur künke yalñuz özi
<br>
نه‌گۆ قۏر قېلور کۆنکه یالڭوز اؤزی
<br>
beyt 3363.
<br>
بیت (۳۳۶۳)
<br>
kişike katılmaknı ögdüñ kadaş
<br>
کیشیکه قاتېلماقنې اؤگدۆڭ قاداش
<br>
negü teg kalılğu ya bolsa adaş
<br>
نه‌گۆ تگ قالېلغو یا بۏلسا آداش
<br>
beyt 3364.
<br>
بیت (۳۳۶۴)
<br>
maña kelmişiñde berü men bu kün
<br>
ماڭا کلمیشیڭده بئرۆ من بو کۆن
<br>
tapuğdın kesildim baka kör ögün
<br>
تاپوغدېن کسیلدیم باقا کؤر اؤگۆن
<br>
beyt 3365.
<br>
بیت (۳۳۶۵)
<br>
tek ök bir saña öz katılmış üçün
<br>
تئک اؤک بیر ساڭا اؤز قاتېلمېش اۆچۆن
<br>
yası munça erse küçeme küçün
<br>
یاسې مونچا ایرسه کۆچه‌مه کۆچۆن
<br>
beyt 3366.
<br>
بیت (۳۳۶۶)
<br>
özüm kirse emdi kişiler ara
<br>
اؤزۆم کیرسه ایمدی کیشیلر آرا
<br>
kaçan tegge elgim tapuğka kör e
<br>
قاچان تگگه ایلگیم تاپوغقا کؤر ائ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3367.
<br>
بیت (۳۳۶۷)
<br>
yanut bérdi ögdülmiş aydı sözüg
<br>
یانوت بیردی اؤگدۆلمیش آیدې سؤزۆگ
<br>
eşittim eşit sen ewürme yüzüñ
<br>
ائشیتتیم ائشیت سن ائوۆرمه یۆزۆڭ
<br>
beyt 3368.
<br>
بیت (۳۳۶۸)
<br>
sen aymış bu söz barça andağ-turur
<br>
سن آیمېش بو سؤز بارچا آنداغ تورور
<br>
hakîkat körü barsa tıldağ-turur
<br>
حقیقت کؤرۆ بارسا تېلداغ تورور
<br>
beyt 3369.
<br>
بیت (۳۳۶۹)
<br>
kişike tusulğu kerek bu tirig
<br>
کیشیکه توسولغو کیرک بو تیریگ
<br>
tirig tutsa atın kopursa erig
<br>
تیریگ توتسا آتېن قۏپورسا اریگ
<br>
beyt 3370.
<br>
بیت (۳۳۷۰)
<br>
tiriglik nişânı ne ol belgüsi
<br>
تیریگلیک نشانې نه اۏل بلگۆسی
<br>
kişi körmese bir anıñ edgüsi
<br>
کیشی کؤرمه‌سه بیر آنېڭ ائدگۆسی
<br>
beyt 3371.
<br>
بیت (۳۳۷۱)
<br>
kisi alğu tuğsa oğul kız üküş
<br>
کیسی آلغو توغسا اۏغول قېز اۆکۆش
<br>
oğulsuz tése erke körksüz söküş
<br>
اۏغولسوز تیسه ارکه کؤرکسۆز سؤکۆش
<br>
beyt 3372.
<br>
بیت (۳۳۷۲)
<br>
negü tér eşitgil kişi üdrümi
<br>
نه‌گۆ تیر ائشیتگیل کیشی اۆدرۆمی
<br>
uruğ kesmegüke kisi ol emi
<br>
اوروغ کسمه‌گۆکه کیسی اۏل ائمی
<br>
beyt 3373.
<br>
بیت (۳۳۷۳)
<br>
oğulsuz ölürde ökündi tilin
<br>
اۏغولسوز اؤلۆرده اؤکۆندی تیلین
<br>
ayâ kin keligli oğul kız kılın
<br>
آیا کین کلیگلی اۏغول قېز قېلېن
<br>
beyt 3374.
<br>
بیت (۳۳۷۴)
<br>
kimiñ oğlı kalsa atada kédin
<br>
کیمیڭ اۏغلې قالسا آتادا کیدین
<br>
atama anı sen tirigde adın
<br>
آتاما آنې سن تیریگده آدېن
<br>
beyt 3375.
<br>
بیت (۳۳۷۵)
<br>
oğulsuz kişi ölse kesti uruğ
<br>
اۏغولسوز کیشی اؤلسه کستی اوروغ
<br>
ajunda atı yitti ornı kuruğ
<br>
آژوندا آتې ییتتی اۏرنې قوروغ
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3376.
<br>
بیت (۳۳۷۶)
<br>
yanut bérdi odğurmış aydı bu çın
<br>
یانوت بیردی اۏدغورمېش آیدې بو چېن
<br>
munıñda adınsığ yéme bar adın
<br>
مونېڭدا آدېنسېغ ییمه بار آدېن
<br>
beyt 3377.
<br>
بیت (۳۳۷۷)
<br>
kalı edgü bolsa oğul kız silig
<br>
قالې ائدگۆ بۏلسا اۏغول قېز سیلیگ
<br>
anı teg bolur kim yorıttıñ tilig
<br>
آنې تگ بۏلور کیم یۏرېتتېڭ تیلیگ
<br>
beyt 3378.
<br>
بیت (۳۳۷۸)
<br>
kalı bolsa isiz ulıtğay séni
<br>
قالې بۏلسا ایسیز اولېتغای سینی
<br>
özüñ ölse terkin unıtğay séni
<br>
اؤزۆڭ اؤلسه ترکین اونېتغای سینی
<br>
beyt 3379.
<br>
بیت (۳۳۷۹)
<br>
isiz kılğa atıñ öze karğışın
<br>
ایسیز قېلغا آتېڭ اؤزه قارغېشېن
<br>
séni sökge yat baz uluğlar başın
<br>
سینی سؤکگه یات باز اولوغلار باشېن
<br>
beyt 3380.
<br>
بیت (۳۳۸۰)
<br>
oğul kız yağı ol yağı ne kerek
<br>
اۏغول قېز یاغې اۏل یاغې نه کیرک
<br>
yağısız tiriglik takı edgürek
<br>
یاغېسېز تیریگلیک تاقې ائدگۆره‌ک
<br>
beyt 3381.
<br>
بیت (۳۳۸۱)
<br>
yağıdın negü teg yarukluk bolur
<br>
یاغېدېن نه‌گۆ تگ یاروقلوق بۏلور
<br>
yağı atı yaska tanukluk bérür
<br>
یاغې آتې یاسقا تانوقلوق بیرۆر
<br>
beyt 3382.
<br>
بیت (۳۳۸۲)
<br>
ne edgü bilig bérdi bilgi koyuğ
<br>
نه ائدگۆ بیلیگ بیردی بیلگی قۏیوغ
<br>
oğul kız atı erke kitmez oyuğ
<br>
اۏغول قېز آتې ارکه کیتمز اۏیوغ
<br>
beyt 3383.
<br>
بیت (۳۳۸۳)
<br>
muñar meñzer emdi biliglig sözi
<br>
موڭار مڭزر ایمدی بیلیگلیگ سؤزی
<br>
köni sözlemiş körse köñli yazı
<br>
کؤنی سؤزله‌میش کؤرسه کؤڭلی یازې
<br>
beyt 3384.
<br>
بیت (۳۳۸۴)
<br>
özüñ sızğurur sen oğul kız téyü
<br>
اؤزۆڭ سېزغورور سن اۏغول قېز تییۆ
<br>
bu emgek biligli oğul kız kayu
<br>
بو امگک بیلیگلی اۏغول قېز قایو
<br>
beyt 3385.
<br>
بیت (۳۳۸۵)
<br>
térer sen harâmığ barır sen kalır
<br>
تیرر سن حرامېغ بارېر سن قالېر
<br>
sen ınçık yéyü bar ol ârzû yéyü
<br>
سن اېنچېق یییۆ بار اۏل آرزو یییۆ
<br>
beyt 3386.
<br>
بیت (۳۳۸۶)
<br>
kime mindi sakın kisi alğuçı
<br>
کیمه میندی ساقېن کیسی آلغوچې
<br>
teñiz otra kirdi kime miñüçi
<br>
تڭیز اۏترا کیردی کیمه میڭۆچی
<br>
beyt 3387.
<br>
بیت (۳۳۸۷)
<br>
oğul kız törüse kimesi sınur
<br>
اۏغول قېز تؤرۆسه کیمه‌سی سېنور
<br>
kime sınsa suwda tirig kim kalur
<br>
کیمه سېنسا سوودا تیریگ کیم قالور
<br>
beyt 3388.
<br>
بیت (۳۳۸۸)
<br>
oğul kız atasın suyurkağu ol
<br>
اۏغول قېز آتاسېن سویورقاغو اۏل
<br>
oğul kız atası yémi ağu ol
<br>
اۏغول قېز آتاسې ییمی آغو اۏل
<br>
beyt 3389.
<br>
بیت (۳۳۸۹)
<br>
oğul kız isizi atada kédin
<br>
اۏغول قېز ایسیزی آتادا کیدین
<br>
atamaz atasın anasın adın
<br>
آتاماز آتاسېن آناسېن آدېن
<br>
beyt 3390.
<br>
بیت (۳۳۹۰)
<br>
bu yañlığ ‘iyâldın kaçan bar vefâ
<br>
بو یاڭلېغ عیالدېن قاچان بار وفا
<br>
kılıkı yawuz ol kılınçı cefâ
<br>
قېلېقې یاووز اۏل قېلېنچې جفا
<br>
beyt 3391.
<br>
بیت (۳۳۹۱)
<br>
oğul kız atası tü emgek küder
<br>
اۏغول قېز آتاسې تۆ امگک کۆدر
<br>
belâ mihnet erse yañan teg yüder
<br>
بلا محنت ایرسه یاڭان تگ یۆدر
<br>
beyt 3392.
<br>
بیت (۳۳۹۲)
<br>
adaş koldaş ardaş tutuñu tédiñ
<br>
آداش قۏلداش آرداش توتوڭو تیدیڭ
<br>
bu edgü idi ters yüki yüdmekiñ
<br>
بو ائدگۆ ایدی ترس یۆکی یۆدمکیڭ
<br>
beyt 3393.
<br>
بیت (۳۳۹۳)
<br>
yéme yakşı aymış bügü bilgi yarp
<br>
ییمه یاقشې آیمېش بۆگۆ بیلگی یارپ
<br>
kişi köñli yuwka küdezmeki sarp
<br>
کیشی کؤڭلی یووقا کۆدزمکی سارپ
<br>
beyt 3394.
<br>
بیت (۳۳۹۴)
<br>
sırınçğa sakışı-turur bu köñül
<br>
سېرېنچغا ساقېشې تورور بو کؤڭۆل
<br>
idi ked küdez sınmasu ay oğul
<br>
ایدی کد کۆدز سېنماسو آی اۏغول
<br>
beyt 3395.
<br>
بیت (۳۳۹۵)
<br>
köñül oğlağu ol sınağı muñar
<br>
کؤڭۆل اۏغلاغو اۏل سېناغې موڭار
<br>
isigke erir terk soğukka toñar
<br>
ایسیگکه ایریر ترک سۏغوققا تۏڭار
<br>
beyt 3396.
<br>
بیت (۳۳۹۶)
<br>
adaş köñli sınsa bolur kır yağı
<br>
آداش کؤڭلی سېنسا بۏلور قېر یاغې
<br>
yağı kayda bolsa bolur miñ çoğı
<br>
یاغې قایدا بۏلسا بۏلور میڭ چۏغې
<br>
beyt 3397.
<br>
بیت (۳۳۹۷)
<br>
yağıdın tiriglik tatığsız bolur
<br>
یاغېدېن تیریگلیک تاتېغسېز بۏلور
<br>
yağı kayda erse yarağsız bolur
<br>
یاغې قایدا ایرسه یاراغسېز بۏلور
<br>
beyt 3398.
<br>
بیت (۳۳۹۸)
<br>
neçe me kiçig erse düşmân saña
<br>
نئچه مه کیچیگ ایرسه دۆشمان ساڭا
<br>
anı sen uluğ tut ay ersig toña
<br>
آنې سن اولوغ توت آی ارسیگ تۏڭا
<br>
beyt 3399.
<br>
بیت (۳۳۹۹)
<br>
çıbun boldı düşman yañanka bedük
<br>
چېبون بۏلدې دۆشمان یاڭانقا بدۆک
<br>
ısırsa yañanığ suçıtur ked ök
<br>
اېسېرسا یاڭانېغ سوچېتور کد اؤک
<br>
beyt 3400.
<br>
بیت (۳۴۰۰)
<br>
negü tér eşitgil yağılığ kişi
<br>
نه‌گۆ تیر ائشیتگیل یاغېلېغ کیشی
<br>
yağı birle urşu tükemiş yaşı
<br>
یاغې بیرله اورشو تۆکه‌میش یاشې
<br>
beyt 3401.
<br>
بیت (۳۴۰۱)
<br>
kiçig düşmânım tép usanma özün
<br>
کیچیگ دشمنیم تیپ اوسانما اؤزۆن
<br>
nelük korkayın tép küwenme sözün
<br>
نه‌لۆک قۏرقایېن تیپ کۆونمه سؤزۆن
<br>
beyt 3402.
<br>
بیت (۳۴۰۲)
<br>
yağıñ boldı erse osal bulmağıl
<br>
یاغېڭ بۏلدې ایرسه اۏسال بولماغېل
<br>
yağıka yağı bol tüzünke tüzün
<br>
یاغېقا یاغې بۏل تۆزۆنکه تۆزۆن
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3403.
<br>
بیت (۳۴۰۳)
<br>
yanut bérdi ögdülmiş açtı tilin
<br>
یانوت بیردی اؤگدۆلمیش آچتې تیلین
<br>
ayur söz eşitgil köñülke alın
<br>
آیور سؤز ائشیتگیل کؤڭۆلکه آلېن
<br>
beyt 3404.
<br>
بیت (۳۴۰۴)
<br>
törütti bayat bu ajunuğ bilip
<br>
تؤرۆتتی بایات بو آژونوغ بیلیپ
<br>
yégü içgü ıdtı halâldin kılıp
<br>
ییگۆ ایچگۆ اېدتې حلالدین قېلېپ
<br>
beyt 3405.
<br>
بیت (۳۴۰۵)
<br>
katılsa karılsa tutup edgü iş
<br>
قاتېلسا قارېلسا توتوپ ائدگۆ ایش
<br>
işi edgü bolsa kılur edgü iş
<br>
ایشی ائدگۆ بۏلسا قېلور ائدگۆ ایش
<br>
beyt 3406.
<br>
بیت (۳۴۰۶)
<br>
kişi asğı bolsa kişike katıl
<br>
کیشی آسغې بۏلسا کیشیکه قاتېل
<br>
kişike tusulmak kişi asğı bil
<br>
کیشیکه توسولماق کیشی آسغې بیل
<br>
beyt 3407.
<br>
بیت (۳۴۰۷)
<br>
bu yalñuz yorığlı kişi kıwçakı
<br>
بو یالڭوز یۏرېغلې کیشی قېوچاقې
<br>
kişike tusulmaz bolur ay akı
<br>
کیشیکه توسولماز بۏلور آی آقې
<br>
beyt 3408.
<br>
بیت (۳۴۰۸)
<br>
kişike tusulmaz kişi ol ölüg
<br>
کیشیکه توسولماز کیشی اۏل اؤلۆگ
<br>
tusulğıl ölüg bolma ersig külüg
<br>
توسولغېل اؤلۆگ بۏلما ارسیگ کۆلۆگ
<br>
beyt 3409.
<br>
بیت (۳۴۰۹)
<br>
telim bolsa erke adaş koldaşı
<br>
تلیم بۏلسا ارکه آداش قۏلداشې
<br>
yadıldı atı ilke itti işi
<br>
یادېلدې آتې ایلکه ایتتی ایشی
<br>
beyt 3410.
<br>
بیت (۳۴۱۰)
<br>
bu dünyâ içinde bulur bu tilek
<br>
بو دۆنیا ایچینده بولور بو تیلک
<br>
kalı ‘ukbî kolsa bu ol hem yölek
<br>
قالې عقبی قۏلسا بو اۏل هم یؤلک
<br>
beyt 3411.
<br>
بیت (۳۴۱۱)
<br>
sakınç kadğu bolsa yuluğlar özüñ
<br>
ساقېنچ قادغو بۏلسا یولوغلار اؤزۆڭ
<br>
sewinç bolsa sewnür yarutur közüg
<br>
سئوینچ بۏلسا سئونۆر یاروتور کؤزۆگ
<br>
beyt 3412.
<br>
بیت (۳۴۱۲)
<br>
yadar erdemin barça halkka ayur
<br>
یادار ایرده‌مین بارچا خلققا آیور
<br>
münin körse kizler til açmaz tuyur
<br>
مۆنین کؤرسه کیزلر تیل آچماز تویور
<br>
beyt 3413.
<br>
بیت (۳۴۱۳)
<br>
yağı ol erig yatsa odğurğuçı
<br>
یاغې اۏل اریگ یاتسا اۏدغورغوچې
<br>
münin erdemin ilke bildürgüçi
<br>
مۆنین ایرده‌مین ایلکه بیلدۆرگۆچی
<br>
beyt 3414.
<br>
بیت (۳۴۱۴)
<br>
yağı bolmağınça er ersigliki
<br>
یاغې بۏلماغېنچا ار ارسیگلیکی
<br>
kaçan belgürer ilde atı köki
<br>
قاچان بلگۆرر ایلده آتې کؤکی
<br>
beyt 3415.
<br>
بیت (۳۴۱۵)
<br>
üküş bolsa emdi bu erdem kimiñ
<br>
اۆکۆش بۏلسا ایمدی بو اردم کیمیڭ
<br>
üküş boldı teñsiz yağısı anıñ
<br>
اۆکۆش بۏلدې تڭسیز یاغېسې آنېڭ
<br>
beyt 3416.
<br>
بیت (۳۴۱۶)
<br>
kimiñ erdemi bolsa aslı ağı
<br>
کیمیڭ اردمی بۏلسا آسلې آغې
<br>
tepiz él kişisi ol erke yağı
<br>
تپیز ایل کیشیسی اۏل ارکه یاغې
<br>
beyt 3417.
<br>
بیت (۳۴۱۷)
<br>
ked erke bolur kör yağı belgülüg
<br>
کد ارکه بۏلور کؤر یاغې بلگۆلۆگ
<br>
yawuzka yağı yok yawuz er ölüg
<br>
یاووزقا یاغې یۏق یاووز ار اؤلۆگ
<br>
beyt 3418.
<br>
بیت (۳۴۱۸)
<br>
kayu erke düşmân yumıtsa kalın
<br>
قایو ارکه دۆشمان یومېتسا قالېن
<br>
ol er erdemi erde artuk bilin
<br>
اۏل ار اردمی ارده آرتوق بیلین
<br>
beyt 3419.
<br>
بیت (۳۴۱۹)
<br>
yağı birle tegşıp er atı bedür
<br>
یاغې بیرله تگشیپ ار آتې بدۆر
<br>
yağısız kişi atı kopmaz yatur
<br>
یاغېسېز کیشی آتې قۏپماز یاتور
<br>
beyt 3420.
<br>
بیت (۳۴۲۰)
<br>
negü tér eşitgil kör erdemlig er
<br>
نه‌گۆ تیر ائشیتگیل کؤر اردملیگ ار
<br>
bu erdem bile er tilek ârzû yér
<br>
بو اردم بیله ار تیلک آرزو ییر
<br>
beyt 3421.
<br>
بیت (۳۴۲۱)
<br>
negü er bolur kör miñ er düşmânı
<br>
نه‌گۆ ار بۏلور کؤر میڭ ار دشمنی
<br>
miñer sözlemese küniñe anı
<br>
میڭر سؤزله‌مه‌سه کۆنیڭه آنې
<br>
beyt 3422.
<br>
بیت (۳۴۲۲)
<br>
börimü bolur körgil ıtta kayar
<br>
بؤریمۆ بۏلور کؤرگیل اېتتا قایار
<br>
udula işitse miñ itler üni
<br>
اودولا ایشیتسه میڭ ایتلر اۆنی
<br>
beyt 3423.
<br>
بیت (۳۴۲۳)
<br>
kişig soñdamaz-men tédiñ yalñuzun
<br>
کیشیگ سۏڭداماز من تیدیڭ یالڭوزون
<br>
kuruğ sözlemez-men tédiñ til sözün
<br>
قوروغ سؤزله‌مز من تیدیڭ تیل سؤزۆن
<br>
beyt 3424.
<br>
بیت (۳۴۲۴)
<br>
kimi sözlegey sen kişi bolmasa
<br>
کیمی سؤزله‌گَی سن کیشی بۏلماسا
<br>
kişiler arala özüñ turmasa
<br>
کیشیلر آرالا اؤزۆڭ تورماسا
<br>
beyt 3425.
<br>
بیت (۳۴۲۵)
<br>
er ol er-turur kör kişiler ara
<br>
ار اۏل ار تورور کؤر کیشیلر آرا
<br>
yorıp til küdezse bu bulsa töre
<br>
یۏرېپ تیل کۆدزسه بو بولسا تؤره
<br>
beyt 3426.
<br>
بیت (۳۴۲۶)
<br>
irig sözke yumşak yanut kılsa öz
<br>
ایریگ سؤزکه یومشاق یانوت قېلسا اؤز
<br>
açığ sözleseler süçig tulsa söz
<br>
آچېغ سؤزله‌سه‌لر سۆچیگ تولسا سؤز
<br>
beyt 3427.
<br>
بیت (۳۴۲۷)
<br>
kişi yüki yüdse yüdürmese yük
<br>
کیشی یۆکی یۆدسه یۆدۆرمه‌سه یۆک
<br>
cefâ kılsalar bu vefâ kılsa şük
<br>
جفا قېلسالار بو وفا قېلسا شۆک
<br>
beyt 3428.
<br>
بیت (۳۴۲۸)
<br>
köñülde kiterse kör öç keklerin
<br>
کؤڭۆلده کیترسه کؤر اؤچ ککلرین
<br>
tilinde yorıtsa köñülde barın
<br>
تیلینده یۏرېتسا کؤڭۆلده بارېن
<br>
beyt 3429.
<br>
بیت (۳۴۲۹)
<br>
negü tér eşitgil kişi edgüsi
<br>
نه‌گۆ تیر ائشیتگیل کیشی ائدگۆسی
<br>
bu edgü bile yadmış atı küsi
<br>
بو ائدگۆ بیله یادمېش آتې کۆسی
<br>
beyt 3430.
<br>
بیت (۳۴۳۰)
<br>
irig sözlemegil kişike tilin
<br>
ایریگ سؤزله‌مه‌گیل کیشیکه تیلین
<br>
irig sözke ağrır köñül kéç yılın
<br>
ایریگ سؤزکه آغرېر کؤڭۆل کیچ یېلېن
<br>
beyt 3431.
<br>
بیت (۳۴۳۱)
<br>
séni kim söker erse öggil anı
<br>
سینی کیم سؤکر ایرسه اؤگگیل آنې
<br>
otun ol bolur sen tüzünler sanı
<br>
اۏتون اۏل بۏلور سن تۆزۆنلر سانې
<br>
beyt 3432.
<br>
بیت (۳۴۳۲)
<br>
cefâ kılğuçıkakılu tur vefâ
<br>
جفا قېلغوچېقاقېلو تور وفا
<br>
vefâ er kılur ol isizler cefâ
<br>
وفا ار قېلور اۏل ایسیزلر جفا
<br>
beyt 3433.
<br>
بیت (۳۴۳۳)
<br>
kesilse seniñdin yakın ka kadaş
<br>
کسیلسه سنیڭدین یاقېن قا قاداش
<br>
yakınlık ula sen aña ay adaş
<br>
یاقېنلېق اولا سن آڭا آی آداش
<br>
beyt 3434.
<br>
بیت (۳۴۳۴)
<br>
saña küç kılur erse küçkey kalı
<br>
ساڭا کۆچ قېلور ایرسه کۆچکَی قالې
<br>
keçürgil anı sen bu ol dîn yolı
<br>
کئچۆرگیل آنې سن بو اۏل دین یۏلې
<br>
beyt 3435.
<br>
بیت (۳۴۳۵)
<br>
yazuk kılsa kul küñ keçür ol yazuk
<br>
یازوق قېلسا قول کۆڭ کئچۆر اۏل یازوق
<br>
bu yazuk keçürmiş muyan kıl azuk
<br>
بو یازوق کئچۆرمیش مویان قېل آزوق
<br>
beyt 3436.
<br>
بیت (۳۴۳۶)
<br>
bu ol erlik anın eren yük yüdüp
<br>
بو اۏل ارلیک آنېن ارن یۆک یۆدۆپ
<br>
yorır sabrı birle ölümüg küdüp
<br>
یۏرېر صبری بیرله اؤلۆمۆگ کۆدۆپ
<br>
beyt 3437.
<br>
بیت (۳۴۳۷)
<br>
bu kün sen bir ewke kirip yalñuzun
<br>
بو کۆن سن بیر ائوکه کیریپ یالڭوزون
<br>
ne edgü bulur sen ay kılkı tüzün
<br>
نه ائدگۆ بولور سن آی قېلقې تۆزۆن
<br>
beyt 3438.
<br>
بیت (۳۴۳۸)
<br>
erej ârzû ni‘met közün körmediñ
<br>
ارژ آرزو نعمت کؤزۆن کؤرمه‌دیڭ
<br>
kümüş gevher altun bakır bulmadıñ
<br>
کۆمۆش گوهر آلتون باقېر بولمادېڭ
<br>
beyt 3439.
<br>
بیت (۳۴۳۹)
<br>
sarây karşı yér suw séni birle yok
<br>
سارای قارشې ییر سوو سینی بیرله یۏق
<br>
at üstem kız oğlan kanı birle yok
<br>
آت اۆستم قېز اۏغلان قانې بیرله یۏق
<br>
beyt 3440.
<br>
بیت (۳۴۴۰)
<br>
kişiler öze yok saña erk elig
<br>
کیشیلر اؤزه یۏق ساڭا ارک ائلیگ
<br>
özüñ yığsa sen bolsa atıñ silig
<br>
اؤزۆڭ یېغسا سن بۏلسا آتېڭ سیلیگ
<br>
beyt 3441.
<br>
بیت (۳۴۴۱)
<br>
kayu neñ bulup kodtuñ emdi anı
<br>
قایو نڭ بولوپ قۏدتوڭ ایمدی آنې
<br>
kayu télve zâhid atadı séni
<br>
قایو تیلوه زاهد آتادې سینی
<br>
beyt 3442.
<br>
بیت (۳۴۴۲)
<br>
üküşüg kodup er azığ taplasa
<br>
اۆکۆشۆگ قۏدوپ ار آزېغ تاپلاسا
<br>
bu er ötrü zâhid bolur kur basa
<br>
بو ار اؤترۆ زاهد بۏلور قور باسا
<br>
beyt 3443.
<br>
بیت (۳۴۴۳)
<br>
tilep bulmasa barça zâhid bolur
<br>
تیلپ بولماسا بارچا زاهد بۏلور
<br>
sabırda adın hîleˆ bulmaz-turur
<br>
صبرده آدېن حیله بولماز تورور
<br>
beyt 3444.
<br>
بیت (۳۴۴۴)
<br>
er ol er bolur kör miñ ârzû bulup
<br>
ار اۏل ار بۏلور کؤر میڭ آرزو بولوپ
<br>
añar yüz ewürse eren teg bolup
<br>
آڭار یۆز ائوۆرسه ارن تگ بۏلوپ
<br>
beyt 3445.
<br>
بیت (۳۴۴۵)
<br>
yétürse içürse çığayka ülep
<br>
ییتۆرسه ایچۆرسه چېغایقا اۆله‌پ
<br>
bayatka tapuğ kılsa köñlin ulap
<br>
بایاتقا تاپوغ قېلسا کؤڭلین اولاپ
<br>
beyt 3446.
<br>
بیت (۳۴۴۶)
<br>
kelir bolsa dünyâ köñül bamasa
<br>
کلیر بۏلسا دۆنیا کؤڭۆل باماسا
<br>
barır erse ağrıp kaşın tügmese
<br>
بارېر ایرسه آغرېپ قاشېن تۆگمه‌سه
<br>
beyt 3447.
<br>
بیت (۳۴۴۷)
<br>
kalı üstese elgi ârzû öze
<br>
قالې اۆسته‌سه ائلگی آرزو اؤزه
<br>
özini tutunsa köñül til tüze
<br>
اؤزینی توتونسا کؤڭۆل تیل تۆزه
<br>
beyt 3448.
<br>
بیت (۳۴۴۸)
<br>
bu sözke yakar körse ma‘nî bu söz
<br>
بو سؤزکه یاقار کؤرسه معنی بو سؤز
<br>
eşit işke tutğıl ayâ kılkı tüz
<br>
ائشیت ایشکه توتغېل آیا قېلقې تۆز
<br>
beyt 3449.
<br>
بیت (۳۴۴۹)
<br>
erende eri ol kamuğ neñke erk
<br>
ارنده اری اۏل قاموغ نڭکه ارک
<br>
bulup kılğu yérde özin tutsa berk
<br>
بولوپ قېلغو ییرده اؤزین توتسا برک
<br>
beyt 3450.
<br>
بیت (۳۴۵۰)
<br>
takı erde yégrek eren ol-turur
<br>
تاقې ارده ییگرک ارن اۏل تورور
<br>
miñ ârzû bulup bu özin tıdsa terk
<br>
میڭ آرزو بولوپ بو اؤزین تېدسا ترک
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3451.
<br>
بیت (۳۴۵۱)
<br>
yanut bérdi odğurmış aydı çın ay
<br>
یانوت بیردی اۏدغورمېش آیدې چېن آی
<br>
negü ol tilekiñ ayâ körki ay
<br>
نه‌گۆ اۏل تیلکیڭ آیا کؤرکی آی
<br>
beyt 3452.
<br>
بیت (۳۴۵۲)
<br>
negü sözlese men sözümni yérip
<br>
نه‌گۆ سؤزله‌سه من سؤزۆمنی ییریپ
<br>
cevâbın kılur sen özümni serip
<br>
جوابېن قېلور سن اؤزۆمنی سریپ
<br>
beyt 3453.
<br>
بیت (۳۴۵۳)
<br>
açukluğ maña ay tilekiñ ne ol
<br>
آچوقلوغ ماڭا آی تیلکیڭ نه اۏل
<br>
negü kolğu erse aça sözle kol
<br>
نه‌گۆ قۏلغو ایرسه آچا سؤزله قۏل
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3454.
<br>
بیت (۳۴۵۴)
<br>
yanut bérdi ögdülmiş aydı özüm
<br>
یانوت بیردی اؤگدۆلمیش آیدې اؤزۆم
<br>
tilek birle keldi açayın sözüm
<br>
تیلک بیرله کلدی آچایېن سؤزۆم
<br>
beyt 3455.
<br>
بیت (۳۴۵۵)
<br>
bu kün toğdı ilig eşitti séni
<br>
بو کۆن تۏغدې ایلیگ ائشیتتی سینی
<br>
öziñe kereklep kör ıdtı méni
<br>
اؤزیڭه کیرکله‌پ کؤر اېدتې مینی
<br>
beyt 3456.
<br>
بیت (۳۴۵۶)
<br>
katığ ârzûladı séni körgüke
<br>
قاتېغ آرزولادې سینی کؤرگۆکه
<br>
méni sözçi ıdtı okıp éltgüke
<br>
مینی سؤزچی اېدتې اۏقېپ ایلتگۆکه
<br>
beyt 3457.
<br>
بیت (۳۴۵۷)
<br>
neçe me ağır kelse barğu kerek
<br>
نئچه مه آغېر کلسه بارغو کیرک
<br>
iligke tegip bir körüngü kerek
<br>
ایلیگکه تگیپ بیر کؤرۆنگۆ کیرک
<br>
beyt 3458.
<br>
بیت (۳۴۵۸)
<br>
ilig me idi edgü sultân-turur
<br>
ایلیگ مه ایدی ائدگۆ سلطان تورور
<br>
bodunka bağırsak sewüg cân-turur
<br>
بۏدونقا باغېرساق سئوۆگ جان تورور
<br>
beyt 3459.
<br>
بیت (۳۴۵۹)
<br>
kim ilig yüzin körse kutluğ bolur
<br>
کیم ایلیگ یۆزین کؤرسه قوتلوغ بۏلور
<br>
ikigün ajunda tükel kut bulur
<br>
ایکی گۆن آژوندا تۆکل قوت بولور
<br>
beyt 3460.
<br>
بیت (۳۴۶۰)
<br>
negü tér eşitgil bu él kend begi
<br>
نه‌گۆ تیر ائشیتگیل بو ایل کند بگی
<br>
ajun başlap ilke yetilmiş ögi
<br>
آژون باشلاپ ایلکه یئتیلمیش اؤگی
<br>
beyt 3461.
<br>
بیت (۳۴۶۱)
<br>
törülüg köni beg kut ol belgülüg
<br>
تؤرۆلۆگ کؤنی بگ قوت اۏل بلگۆلۆگ
<br>
kutı birle tegrür tözüke ülüg
<br>
قوتې بیرله تگرۆر تؤزۆکه اۆلۆگ
<br>
beyt 3462.
<br>
بیت (۳۴۶۲)
<br>
kayuda çawıksa köni beg atı
<br>
قایودا چاوېقسا کؤنی بگ آتې
<br>
añar barğu andın bulur er kutı
<br>
آڭار بارغو آندېن بولور ار قوتې
<br>
beyt 3463.
<br>
بیت (۳۴۶۳)
<br>
bu kök tirgüki ol könilik törü
<br>
بو کؤک تیرگۆکی اۏل کؤنیلیک تؤرۆ
<br>
törü artasa kök turumaz örü
<br>
تؤرۆ آرتاسا کؤک توروماز اؤرۆ
<br>
beyt 3464.
<br>
بیت (۳۴۶۴)
<br>
törülüg bu begler yok erse tirig
<br>
تؤرۆلۆگ بو بگلر یۏق ایرسه تیریگ
<br>
bayat buzğay erdi yéti kat yérig
<br>
بایات بوزغای ایردی ییتی قات ییریگ
<br>
beyt 3465.
<br>
بیت (۳۴۶۵)
<br>
köni beg yüzi körse kutluğ bolur
<br>
کؤنی بگ یۆزی کؤرسه قوتلوغ بۏلور
<br>
muyanka tegir hem yazukı yulur
<br>
مویانقا تگیر هم یازوقې یولور
<br>
beyt 3466.
<br>
بیت (۳۴۶۶)
<br>
bilir sen bu kün men kişi boldukum
<br>
بیلیر سن بو کۆن من کیشی بۏلدوقوم
<br>
sebeb ilig erdi yölekim tokum
<br>
سبب ایلیگ ایردی یؤله‌کیم تۏقوم
<br>
beyt 3467.
<br>
بیت (۳۴۶۷)
<br>
bayat bérdi erdi ukuş ög bilig
<br>
بایات بیردی ایردی اوقوش اؤگ بیلیگ
<br>
tüzü edgülükke tegürdüm elig
<br>
تۆزۆ ائدگۆلۆککه تیگۆردۆم ائلیگ
<br>
beyt 3468.
<br>
بیت (۳۴۶۸)
<br>
bayat bérdi tevfîk kamuğ edgüke
<br>
بایات بیردی تَوفیق قاموغ ائدگۆکه
<br>
bodun asğıña hem yüki yüdgüke
<br>
بۏدون آسغېڭا هم یۆکی یۆدگۆکه
<br>
beyt 3469.
<br>
بیت (۳۴۶۹)
<br>
séni me tiler emdi ilig bu kün
<br>
سینی مه تیلر ایمدی ایلیگ بو کۆن
<br>
elig bir kılıp yazsa beglig tügün
<br>
ائلیگ بیر قېلېپ یازسا بگلیگ تۆگۆن
<br>
beyt 3470.
<br>
بیت (۳۴۷۰)
<br>
okıtçı méni ıdtı emdi saña
<br>
اۏقېتچې مینی اېدتې ایمدی ساڭا
<br>
méni yalñuz ıdma ay ersig toña
<br>
مینی یالڭوز اېدما آی ارسیگ تۏڭا
<br>
beyt 3471.
<br>
بیت (۳۴۷۱)
<br>
bitig ıdtı ilig öz elgin bitip
<br>
بیتیگ اېدتې ایلیگ اؤز ائلگین بیتیپ
<br>
negü sözledi erse körgil okıp
<br>
نه‌گۆ سؤزله‌دی ایرسه کؤرگیل اۏقېپ
<br>
beyt 3472.
<br>
بیت (۳۴۷۲)
<br>
çıkardı bitig bérdi elgin sunup
<br>
چېقاردې بیتیگ بیردی ائلگین سونوپ
<br>
bitig aldı odğurmış açtı tutup
<br>
بیتیگ آلدې اۏدغورمېش آچتې توتوپ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 3473.
<br>
بیت (۳۴۷۳)
<br>
okıdı bitig kéç sakındı uzun
<br>
اۏقېدې بیتیگ کیچ ساقېندې اوزون
<br>
ayur ked bilig bérmiş ilig sözün
<br>
آیور کد بیلیگ بیرمیش ایلیگ سؤزۆن
<br>
beyt 3474.
<br>
بیت (۳۴۷۴)
<br>
okımış ilig emdi kelgil téyü
<br>
اۏقېمېش ایلیگ ایمدی کلگیل تییۆ
<br>
kamuğ edgülükni atamış sayu
<br>
قاموغ ائدگۆلۆکنی آتامېش سایو
<br>
beyt 3475.
<br>
بیت (۳۴۷۵)
<br>
bedük iş-turur kör bu işler maña
<br>
بدۆک ایش تورور کؤر بو ایشلر ماڭا
<br>
neteg kılğu ayğıl kéñeş bér muña
<br>
نه‌تگ قېلغو آیغېل کیڭش بیر موڭا
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3476.
<br>
بیت (۳۴۷۶)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
séni sözleyü şük kurıtmaz tilig
<br>
سینی سؤزله‌یۆ شۆک قورېتماز تیلیگ
<br>
beyt 3477.
<br>
بیت (۳۴۷۷)
<br>
tili teprese sözde atıñ çıkar
<br>
تیلی تپره‌سه سؤزده آتېڭ چېقار
<br>
séni körgüke ol köz açtı bakar
<br>
سینی کؤرگۆکه اۏل کؤز آچتې باقار
<br>
beyt 3478.
<br>
بیت (۳۴۷۸)
<br>
kimi sewse ermiş köñül ârzûlap
<br>
کیمی سئوسه ایرمیش کؤڭۆل آرزولاپ
<br>
tilin sözde atı yorır söz ulap
<br>
تیلین سؤزده آتې یۏرېر سؤز اولاپ
<br>
beyt 3479.
<br>
بیت (۳۴۷۹)
<br>
sewitmiş negü tér bu beytig okı
<br>
سئویتمیش نه‌گۆ تیر بو بیتیگ اۏقې
<br>
sewüglüg yüzi ol köñül toklukı
<br>
سئوۆگلۆگ یۆزی اۏل کؤڭۆل تۏقلوقې
<br>
beyt 3480.
<br>
بیت (۳۴۸۰)
<br>
köñül kimni sewse körür közde ol
<br>
کؤڭۆل کیمنی سئوسه کؤرۆر کؤزده اۏل
<br>
közün kança baksa uçar yüzde ol
<br>
کؤزۆن قانچا باقسا اوچار یۆزده اۏل
<br>
beyt 3481.
<br>
بیت (۳۴۸۱)
<br>
köñülde negü erse ârzû tilek
<br>
کؤڭۆلده نه‌گۆ ایرسه آرزو تیلک
<br>
ağız açsa barça tilin sözde ol
<br>
آغېز آچسا بارچا تیلین سؤزده اۏل
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3482.
<br>
بیت (۳۴۸۲)
<br>
yanut bérdi odğurmış aydı maña
<br>
یانوت بیردی اۏدغورمېش آیدې ماڭا
<br>
kéñeş bér yarağı ne ol ay toña
<br>
کیڭش بیر یاراغې نه اۏل آی تۏڭا
<br>
beyt 3483.
<br>
بیت (۳۴۸۳)
<br>
bağırsak kadaşım sen ök sen yakın
<br>
باغېرساق قاداشېم سن اؤک سن یاقېن
<br>
kéñeş bér ötegil kadaşlık hakın
<br>
کیڭش بیر اؤته‌گیل قاداشلېق حقین
<br>
beyt 3484.
<br>
بیت (۳۴۸۴)
<br>
seniñdin kolur-men bu işke kéñeş
<br>
سنیڭدین قۏلورمن بو ایشکه کیڭش
<br>
bilig birle sen bu kéñeşke teñeş
<br>
بیلیگ بیرله سن بو کیڭشکه تڭش
<br>
beyt 3485.
<br>
بیت (۳۴۸۵)
<br>
kadaş sen tilese yéme tut adaş
<br>
قاداش سن تیله‌سه ییمه توت آداش
<br>
adaşlı kadaşlı ikigün tüdeş
<br>
آداشلې قاداشلې ایکی گۆن تۆدش
<br>
beyt 3486.
<br>
بیت (۳۴۸۶)
<br>
bağırsak sen ök sen bu kün çın maña
<br>
باغېرساق سن اؤک سن بو کۆن چېن ماڭا
<br>
negü kılğu ayğıl büter-men saña
<br>
نه‌گۆ قېلغو آیغېل بۆتر من ساڭا
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3487.
<br>
بیت (۳۴۸۷)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
ayıtma maña sen ayâ kutluğ öz
<br>
آیېتما ماڭا سن آیا قوتلوغ اؤز
<br>
beyt 3488.
<br>
بیت (۳۴۸۸)
<br>
méni ıdtı ilig okıtçı saña
<br>
مینی اېدتې ایلیگ اۏقېتچې ساڭا
<br>
negü teg kéñeşür sen emdi maña
<br>
نه‌گۆ تگ کیڭشۆر سن ایمدی ماڭا
<br>
beyt 3489.
<br>
بیت (۳۴۸۹)
<br>
baralım timekte adın yok sözüm
<br>
بارالېم تیمکته آدېن یۏق سؤزۆم
<br>
neteg ayğa barma téyü bu özüm
<br>
نه‌تگ آیغا بارما تییۆ بو اؤزۆم
<br>
beyt 3490.
<br>
بیت (۳۴۹۰)
<br>
séni birle bolsa kör asğı üküş
<br>
سینی بیرله بۏلسا کؤر آسغې اۆکۆش
<br>
öz asğın tilerke kéñeşmez ukuş
<br>
اؤز آسغېن تیلرکه کیڭشمز اوقوش
<br>
beyt 3491.
<br>
بیت (۳۴۹۱)
<br>
negü tér eşitgil biliglig çigil
<br>
نه‌گۆ تیر ائشیتگیل بیلیگلیگ چیگیل
<br>
biligsiz eşitgil boyun bir egil
<br>
بیلیگسیز ائشیتگیل بۏیون بیر اگیل
<br>
beyt 3492.
<br>
بیت (۳۴۹۲)
<br>
öz asğı tilerke kéñeşmegü söz
<br>
اؤز آسغې تیلرکه کیڭشمه‌گۆ سؤز
<br>
saña asğı bolmaz ayâ kutluğ öz
<br>
ساڭا آسغې بۏلماز آیا قوتلوغ اؤز
<br>
beyt 3493.
<br>
بیت (۳۴۹۳)
<br>
kéñeş ol kişike kéñeş ay kadaş
<br>
کیڭش اۏل کیشیکه کیڭش آی قاداش
<br>
ol er kolmaz erse öz asğın adaş
<br>
اۏل ار قۏلماز ایرسه اؤز آسغېن آداش
<br>
beyt 3494.
<br>
بیت (۳۴۹۴)
<br>
öz asğın tilegli öz ülgi üçün
<br>
اؤز آسغېن تیلگلی اؤز اۆلگی اۆچۆن
<br>
yarağlığnı teñsiz-turur tér küçün
<br>
یاراغلېغنې تڭسیز تورور تیر کۆچۆن
<br>
beyt 3495.
<br>
بیت (۳۴۹۵)
<br>
neçe iş kişike kéñeşgü kerek
<br>
نئچه ایش کیشیکه کیڭشگۆ کیرک
<br>
köñül taplamış işni kılğu kerek
<br>
کؤڭۆل تاپلامېش ایشنی قېلغو کیرک
<br>
beyt 3496.
<br>
بیت (۳۴۹۶)
<br>
özüñke bağırsak seniñ öz özüñ
<br>
اؤزۆڭکه باغېرساق سنیڭ اؤز اؤزۆڭ
<br>
kişike ınanma kesildi sözüg
<br>
کیشیکه اېنانما کسیلدی سؤزۆگ
<br>
beyt 3497.
<br>
بیت (۳۴۹۷)
<br>
sen ök bil negü kılğu erse kéñeş
<br>
سن اؤک بیل نه‌گۆ قېلغو ایرسه کیڭش
<br>
tileme meniñdin bu işke kéñeş
<br>
تیله‌مه منیڭدین بو ایشکه کیڭش
<br>
beyt 3498.
<br>
بیت (۳۴۹۸)
<br>
séni alğalı keldim andın turup
<br>
سینی آلغالې کلدیم آندېن توروپ
<br>
kéñeş bu yorı barğıl emdi kopup
<br>
کیڭش بو یۏرې بارغېل ایمدی قۏپوپ
<br>
beyt 3499.
<br>
بیت (۳۴۹۹)
<br>
kişiler arakı muyan edgülük
<br>
کیشیلر آراقې مویان ائدگۆلۆک
<br>
bu yérde bulunmaz munu belgülük
<br>
بو ییرده بولونماز مونو بئلگۆلۆک
<br>
beyt 3500.
<br>
بیت (۳۵۰۰)
<br>
uluş kend içindeki edgü neçe
<br>
اولوش کند ایچینده‌کی ائدگۆ نئچه
<br>
saña sözledim emdi adra seçe
<br>
ساڭا سؤزله‌دیم ایمدی آدرا سئچه
<br>
beyt 3501.
<br>
بیت (۳۵۰۱)
<br>
bilir sen bu gözler köni sözledim
<br>
بیلیر سن بو گؤزلر کؤنی سؤزله‌دیم
<br>
saña edgü koldum bilir bir idim
<br>
ساڭا ائدگۆ قۏلدوم بیلیر بیر ایدیم
<br>
beyt 3502.
<br>
بیت (۳۵۰۲)
<br>
kişidin kaçar sen ne kıldı kişi
<br>
کیشیدین قاچار سن نه قېلدې کیشی
<br>
kişike katıl it kişiler işi
<br>
کیشیکه قاتېل ایت کیشیلر ایشی
<br>
beyt 3503.
<br>
بیت (۳۵۰۳)
<br>
müsülmân işin it muñıña yara
<br>
مسلمان ایشین ایت موڭېڭا یارا
<br>
bayat birge uçmak kör ornuñ töre
<br>
بایات بیرگه اوچماق کؤر اۏرنوڭ تؤره
<br>
beyt 3504.
<br>
بیت (۳۵۰۴)
<br>
köñül til köni tut kılınçıñ bütün
<br>
کؤڭۆل تیل کؤنی توت قېلېنچېڭ بۆتۆن
<br>
kayuda tilese tirilgil kutun
<br>
قایودا تیله‌سه تیریلگیل قوتون
<br>
beyt 3505.
<br>
بیت (۳۵۰۵)
<br>
kişisiz tirilme kişiler ara
<br>
کیشیسیز تیریلمه کیشیلر آرا
<br>
kişi ‘aybı körme özüñni kör e
<br>
کیشی عیبی کؤرمه اؤزۆڭنی کؤر ائ
<br>
beyt 3506.
<br>
بیت (۳۵۰۶)
<br>
muñar meñzer emdi bu beyt ay bügü
<br>
موڭار مڭزر ایمدی بو بیت آی بۆگۆ
<br>
okığu munı ötrü işke bağu
<br>
اۏقېغو مونې اؤترۆ ایشکه باغو
<br>
beyt 3507.
<br>
بیت (۳۵۰۷)
<br>
kayuda tilese yorı edgü bol
<br>
قایودا تیله‌سه یۏرې ائدگۆ بۏل
<br>
tüpi aslı kolma özüñ edgü kol
<br>
تۆپی آسلې قۏلما اؤزۆڭ ائدگۆ قۏل
<br>
beyt 3508.
<br>
بیت (۳۵۰۸)
<br>
kişi edgüsi kör unıtmaz özin
<br>
کیشی ائدگۆسی کؤر اونېتماز اؤزین
<br>
kayuda yorısa téler edgü yol
<br>
قایودا یۏرېسا تیلر ائدگۆ یۏل
<br>
beyt 3509.
<br>
بیت (۳۵۰۹)
<br>
er edgü kerek tutsa edgü kılınç
<br>
ار ائدگۆ کیرک توتسا ائدگۆ قېلېنچ
<br>
kayuda tilese bulur miñ sewinç
<br>
قایودا تیله‌سه بولور میڭ سئوینچ
<br>
beyt 3510.
<br>
بیت (۳۵۱۰)
<br>
bu edgü kamuğ yérde edgü bolur
<br>
بو ائدگۆ قاموغ ییرده ائدگۆ بۏلور
<br>
ol edgü yanutı hem edgü bulur
<br>
اۏل ائدگۆ یانوتې هم ائدگۆ بولور
<br>
beyt 3511.
<br>
بیت (۳۵۱۱)
<br>
sen edgü kılınç tut isiz bolmağıl
<br>
سن ائدگۆ قېلېنچ توت ایسیز بۏلماغېل
<br>
kayuda tilese yorı korkmağıl
<br>
قایودا تیله‌سه یۏرې قۏرقماغېل
<br>
42
<br>
۴۲
<br>
odğurmış ögdülmişke dünyâniñ ‘ayıbların ayur
<br>
اۏدغورمېش اؤگدۆلمیشکه دۆنیانېڭ عیبلرین آیور
<br>
beyt 3512.
<br>
بیت (۳۵۱۲)
<br>
yanut bérdi odğurmış aydı özüm
<br>
یانوت بیردی اۏدغورمېش آیدې اؤزۆم
<br>
sözüñni eşitti eşitgil sözüm
<br>
سؤزۆڭنی ائشیتتی ائشیتگیل سؤزۆم
<br>
beyt 3513.
<br>
بیت (۳۵۱۳)
<br>
bu dünyâ özin ked sewitmiş saña
<br>
بو دۆنیا اؤزین کد سئویتمیش ساڭا
<br>
kamuğ ‘aybı erdem körünmiş saña
<br>
قاموغ عیبی اردم کؤرۆنمیش ساڭا
<br>
beyt 3514.
<br>
بیت (۳۵۱۴)
<br>
tañ ermez seniñdin meselde kelir
<br>
تاڭ ایرمز سنیڭدین مثلده کلیر
<br>
kayu neñ sewüg bolsa ‘aybı barır
<br>
قایو نڭ سئوۆگ بۏلسا عیبی بارېر
<br>
beyt 3515.
<br>
بیت (۳۵۱۵)
<br>
sewitmiş üçün dünyâ ‘aybı kamuğ
<br>
سئویتمیش اۆچۆن دۆنیا عیبی قاموغ
<br>
saña bolmış erdem ay ilde uluğ
<br>
ساڭا بۏلمېش اردم آی ایلده اولوغ
<br>
beyt 3516.
<br>
بیت (۳۵۱۶)
<br>
negü tér eşitgil bu sewmiş kişi
<br>
نه‌گۆ تیر ائشیتگیل بو سئومیش کیشی
<br>
sewügke sewüg ‘aybı erdem başı
<br>
سئوۆگکه سئوۆگ عیبی اردم باشې
<br>
beyt 3517.
<br>
بیت (۳۵۱۷)
<br>
sewüglüg nişânı bu ol belgülüg
<br>
سئوۆگلۆگ نشانې بو اۏل بلگۆلۆگ
<br>
sewüg ‘aybı erdem bolur ay külüg
<br>
سئوۆگ عیبی اردم بۏلور آی کۆلۆگ
<br>
beyt 3518.
<br>
بیت (۳۵۱۸)
<br>
özüñ dünyâ sewmiş nişânı bu ol
<br>
اؤزۆڭ دۆنیا سئومیش نشانې بو اۏل
<br>
kamuğ ‘aybın erdemke tutmış köñül
<br>
قاموغ عیبین اردمکه توتمېش کؤڭۆل
<br>
beyt 3519.
<br>
بیت (۳۵۱۹)
<br>
negü teg öger sen bu dünyâ maña
<br>
نه‌گۆ تگ اؤگر سن بو دۆنیا ماڭا
<br>
anıñ ‘aybını men ayayın saña
<br>
آنېڭ عیبنی من آیایېن ساڭا
<br>
beyt 3520.
<br>
بیت (۳۵۲۰)
<br>
apa yazdı erse bayat kınadı
<br>
آپا یازدې ایرسه بایات قېنادې
<br>
bu dünyâğ tünek kıldı erklig idi
<br>
بو دۆنیاغ تۆنک قېلدې ارکلیگ ایدی
<br>
beyt 3521.
<br>
بیت (۳۵۲۱)
<br>
tünekte ne ârzû tiler sen tilek
<br>
تۆنَکته نه آرزو تیلر سن تیلک
<br>
tilek uçmak içre bolur kut yölek
<br>
تیلک اوچماق ایچره بۏلور قوت یؤلک
<br>
beyt 3522.
<br>
بیت (۳۵۲۲)
<br>
apa uçmak içre yédi kör ewin
<br>
آپا اوچماق ایچره ییدی کؤر ائوین
<br>
arıñu kılındı bu dünyâ ewin
<br>
آرېڭو قېلېندې بو دۆنیا ائوین
<br>
beyt 3523.
<br>
بیت (۳۵۲۳)
<br>
bayat yirmişi ol bu yek sewmişi
<br>
بایات ییرمیشی اۏل بو یئک سئومیشی
<br>
takı artukı ol sewüp salmışı
<br>
تاقې آرتوقې اۏل سئوۆپ سالمېشې
<br>
beyt 3524.
<br>
بیت (۳۵۲۴)
<br>
üdürse bayat bir tilemiş kulın
<br>
اۆدۆرسه بایات بیر تیله‌میش قولېن
<br>
añar dünyâ bérmez arıtur yolın
<br>
آڭار دۆنیا بیرمز آرېتور یۏلېن
<br>
beyt 3525.
<br>
بیت (۳۵۲۵)
<br>
ayı edgü ermez bu dünyâ kutı
<br>
آیې ائدگۆ ایرمز بو دۆنیا قوتې
<br>
bayattın yıratur bu ol dîn yutı
<br>
بایاتتېن یېراتور بو اۏل دین یوتې
<br>
beyt 3526.
<br>
بیت (۳۵۲۶)
<br>
bayat-men tégüçi kişi télvesi
<br>
بایات من تیگۆچی کیشی تیلوه‌سی
<br>
ajun koldı bardı uş ol itesi
<br>
آژون قۏلدې باردې اوش اۏل ایته‌سی
<br>
beyt 3527.
<br>
بیت (۳۵۲۷)
<br>
bayusa bolur ol bodun kötkisi
<br>
بایوسا بۏلور اۏل بۏدون کؤتکیسی
<br>
çığaylık bile ol köñül kodkısı
<br>
چېغایلېق بیله اۏل کؤڭۆل قۏدقېسې
<br>
beyt 3528.
<br>
بیت (۳۵۲۸)
<br>
yalıñ toğmış er kör yalıñ barğu ol
<br>
یالېڭ تۏغمېش ار کؤر یالېڭ بارغو اۏل
<br>
nelük dünyâ térmek yana kodğu ol
<br>
نه‌لۆک دۆنیا تیرمک یانا قۏدغو اۏل
<br>
beyt 3529.
<br>
بیت (۳۵۲۹)
<br>
nelük arsıkar sen ayâ öldeçi
<br>
نه‌لۆک آرسېقار سن آیا اؤلده‌چی
<br>
özüñ iki künlük konuk boldaçı
<br>
اؤزۆڭ ایکی کۆنلۆک قۏنوق بۏلداچې
<br>
beyt 3530.
<br>
بیت (۳۵۳۰)
<br>
bilir sen tiriglik ölümke-turur
<br>
بیلیر سن تیریگلیک اؤلۆمکه تورور
<br>
anundı ölüm uş üdiñe küdür
<br>
آنوندې اؤلۆم اوش اۆدیڭه کۆدۆر
<br>
beyt 3531.
<br>
بیت (۳۵۳۱)
<br>
kapuğ açtı dünyâ takı bir kapuğ
<br>
قاپوغ آچتې دۆنیا تاقې بیر قاپوغ
<br>
ölüm kapğı açlur kirür halk kamuğ
<br>
اؤلۆم قاپغې آچلور کیرۆر خلق قاموغ
<br>
beyt 3532.
<br>
بیت (۳۵۳۲)
<br>
özüñ iki künlük awınğu üçün
<br>
اؤزۆڭ ایکی کۆنلۆک آوېنغو اۆچۆن
<br>
körürde küyürme özüñni küçün
<br>
کؤرۆرده کۆیۆرمه اؤزۆڭنی کۆچۆن
<br>
beyt 3533.
<br>
بیت (۳۵۳۳)
<br>
yayığ dünyâ irsel kutı ewrülür
<br>
یایېغ دۆنیا ایرسل قوتې ائورۆلۆر
<br>
negü bérdi erse yana terk alur
<br>
نه‌گۆ بیردی ایرسه یانا ترک آلور
<br>
beyt 3534.
<br>
بیت (۳۵۳۴)
<br>
adırmaz kişisin kuluğ ya begig
<br>
آدېرماز کیشیسین قولوغ یا بگیگ
<br>
üdürmez talusın yawuz ma yégig
<br>
اۆدۆرمز تالوسېن یاووز ما ییگیگ
<br>
beyt 3535.
<br>
بیت (۳۵۳۵)
<br>
birig beglenür kör takı bir begin
<br>
بیریگ بگلنۆر کؤر تاقې بیر بگین
<br>
okıyu-turur tegme künde öñin
<br>
اۏقېیو تورور تگمه کۆنده اؤڭین
<br>
beyt 3536.
<br>
بیت (۳۵۳۶)
<br>
körü barsa dünyâ kölike sanı
<br>
کؤرۆ بارسا دۆنیا کؤلیکه سانې
<br>
ederse kaçar kaçsa edrer séni
<br>
ائدرسه قاچار قاچسا ائدرر سینی
<br>
beyt 3537.
<br>
بیت (۳۵۳۷)
<br>
muñar meñzer emdi körü bar bu söz
<br>
موڭار مڭزر ایمدی کؤرۆ بار بو سؤز
<br>
munıñ ma‘nîsi uk ayâ köñli tüz
<br>
مونېڭ معنیسی اوق آیا کؤڭلی تۆز
<br>
beyt 3538.
<br>
بیت (۳۵۳۸)
<br>
bu dünyâ kaçar kim ederse anı
<br>
بو دۆنیا قاچار کیم ائدرسه آنې
<br>
kalı kaçsa andın ederür séni
<br>
قالې قاچسا آندېن ائدرۆر سینی
<br>
beyt 3539.
<br>
بیت (۳۵۳۹)
<br>
yana dînka öçlüg bu dünyâ neñi
<br>
یانا دینقا اؤچلۆگ بو دۆنیا نڭی
<br>
yése dünyâ dîn yér baka kör munı
<br>
ییسه دۆنیا دین ییر باقا کؤر مونې
<br>
beyt 3540.
<br>
بیت (۳۵۴۰)
<br>
bezenip bu dünyâ özin körkitür
<br>
بزه‌نیپ بو دۆنیا اؤزین کؤرکیتۆر
<br>
itinmiş kelin teg köñül yilgitür
<br>
ایتینمیش کلین تگ کؤڭۆل ییلگیتۆر
<br>
beyt 3541.
<br>
بیت (۳۵۴۱)
<br>
köñül bérse kurtğa bolur bir turı
<br>
کؤڭۆل بیرسه قورتغا بۏلور بیر تورې
<br>
yaka yéñ tutar künde kesmez urı
<br>
یاقا ییڭ توتار کۆنده کسمز اورې
<br>
beyt 3542.
<br>
بیت (۳۵۴۲)
<br>
yana kılkı irsel kılınçı yayığ
<br>
یانا قېلقې ایرسل قېلېنچې یایېغ
<br>
begi birle turmaz tükel üç ayığ
<br>
بگی بیرله تورماز تۆکل اۆچ آیېغ
<br>
beyt 3543.
<br>
بیت (۳۵۴۳)
<br>
kim erse köñül badı erse añar
<br>
کیم ایرسه کؤڭۆل بادې ایرسه آڭار
<br>
yawa kıldı isiz tiriğlik muñar
<br>
یاوا قېلدې ایسیز تیریگلیک موڭار
<br>
beyt 3544.
<br>
بیت (۳۵۴۴)
<br>
idi kız erür bu tiriglik küni
<br>
ایدی قېز ایرۆر بو تیریگلیک کۆنی
<br>
yawa işke işletse bolmaz müni
<br>
یاوا ایشکه ایشلتسه بۏلماز مۆنی
<br>
beyt 3545.
<br>
بیت (۳۵۴۵)
<br>
tiriglik mün ol kör kamuğ edgüke
<br>
تیریگلیک مۆن اۏل کؤر قاموغ ائدگۆکه
<br>
yawa kılmağıl sen anı ay böke
<br>
یاوا قېلماغېل سن آنې آی بؤکه
<br>
beyt 3546.
<br>
بیت (۳۵۴۶)
<br>
bu üçte adın yok bu dünyâ neñi
<br>
بو اۆچته آدېن یۏق بو دۆنیا نڭی
<br>
halâl ol ya şübheˆ harâm ol öñi
<br>
حلال اۏل یا شبهه حرام اۏل اؤڭی
<br>
beyt 3547.
<br>
بیت (۳۵۴۷)
<br>
halâlka sakış ol harâmka ma kın
<br>
حلالقا ساقېش اۏل حرامقا ما قېن
<br>
kalı şübheˆ erse yéme ked sakın
<br>
قالې شبهه ایرسه ییمه کد ساقېن
<br>
beyt 3548.
<br>
بیت (۳۵۴۸)
<br>
sewitse kimi dünyâ âhır sürer
<br>
سئویتسه کیمی دۆنیا آخر سۆرر
<br>
awıtsa erej birle terkin irer
<br>
آوېتسا ارژ بیرله ترکین ایرر
<br>
beyt 3549.
<br>
بیت (۳۵۴۹)
<br>
sewinç birle igdıp tükel semritür
<br>
سئوینچ بیرله ایگدیپ تۆکل سمریتۆر
<br>
sakınç kadğu birle yana yawrıtur
<br>
ساقېنچ قادغو بیرله یانا یاورېتور
<br>
beyt 3550.
<br>
بیت (۳۵۵۰)
<br>
sewinçin körü barsa âhır sakınç
<br>
سئوینچین کؤرۆ بارسا آخر ساقېنچ
<br>
sakınçın tirilse bolur kin sewinç
<br>
ساقېنچېن تیریلسه بۏلور کین سئوینچ
<br>
beyt 3551.
<br>
بیت (۳۵۵۱)
<br>
uçı ni‘met erse tüpi mihnet ol
<br>
اوچې نعمت ایرسه تۆپی محنت اۏل
<br>
başı mihnet erse soñı ni‘met ol
<br>
باشې محنت ایرسه سۏڭې نعمت اۏل
<br>
beyt 3552.
<br>
بیت (۳۵۵۲)
<br>
negü tér eşitgil sakınuk oduğ
<br>
نه‌گۆ تیر ائشیتگیل ساقېنوق اۏدوغ
<br>
yırak tur bu dünyâ tegürgme yoduğ
<br>
یېراق تور بو دۆنیا تگۆرگمه یۏدوغ
<br>
beyt 3553.
<br>
بیت (۳۵۵۳)
<br>
seniñ baylıkıñ kör çığaylık-turur
<br>
سنیڭ بایلېقېڭ کؤر چېغایلېق تورور
<br>
saña kim çığay erse baylık-turur
<br>
ساڭا کیم چېغای ایرسه بایلېق تورور
<br>
beyt 3554.
<br>
بیت (۳۵۵۴)
<br>
séni kim yése yér sen âhır etin
<br>
سینی کیم ییسه ییر سن آخر ائتین
<br>
öçüñni alır sen kara yér katın
<br>
اؤچۆڭنی آلېر سن قارا ییر قاتېن
<br>
beyt 3555.
<br>
بیت (۳۵۵۵)
<br>
buzulğu-turur bu itilmişleriñ
<br>
بوزولغو تورور بو ایتیلمیشلریڭ
<br>
saçılğu-turur bu yumıtmışlarıñ
<br>
ساچېلغو تورور بو یومېتمېشلارېڭ
<br>
beyt 3556.
<br>
بیت (۳۵۵۶)
<br>
barığlı-turur bu ajun terk üdün
<br>
بارېغلې تورور بو آژون ترک اۆدۆن
<br>
keligli-turur ol ajun ked odun
<br>
کلیگلی تورور اۏل آژون کد اۏدون
<br>
beyt 3557.
<br>
بیت (۳۵۵۷)
<br>
barığlı barur künde séndin yırar
<br>
بارېغلې بارور کۆنده سیندین یېرار
<br>
keligli kelir terk saña öz ular
<br>
کلیگلی کلیر ترک ساڭا اؤز اولار
<br>
beyt 3558.
<br>
بیت (۳۵۵۸)
<br>
barığlıka bérmez biliglig köñül
<br>
بارېغلېقا بیرمز بیلیگلیگ کؤڭۆل
<br>
keliglike itnür ukuşluğ amul
<br>
کلیگلیکه ایتنۆر اوقوشلوغ آمول
<br>
beyt 3559.
<br>
بیت (۳۵۵۹)
<br>
ölümüg biligli sewinmez özün
<br>
اؤلۆمۆگ بیلیگلی سئوینمز اؤزۆن
<br>
ölürüg körügli awınmaz uzun
<br>
اؤلۆرۆگ کؤرۆگلی آوېنماز اوزون
<br>
beyt 3560.
<br>
بیت (۳۵۶۰)
<br>
yorığlı kişi yolda itmez ewin
<br>
یۏرېغلې کیشی یۏلدا ایتمز ائوین
<br>
köçügli kişi ewde kodmaz neñin
<br>
کؤچۆگلی کیشی ائوده قۏدماز نڭین
<br>
beyt 3561.
<br>
بیت (۳۵۶۱)
<br>
konuk sen bu dünyâ saña bir tüşün
<br>
قۏنوق سن بو دۆنیا ساڭا بیر تۆشۆن
<br>
tüşünde sakınç tutma artuk uzun
<br>
تۆشۆنده ساقېنچ توتما آرتوق اوزون
<br>
beyt 3562.
<br>
بیت (۳۵۶۲)
<br>
ayı edgü ermez bu dünyâ neñi
<br>
آیې ائدگۆ ایرمز بو دۆنیا نڭی
<br>
kimiñ bolsa ewrer kılınçı yañı
<br>
کیمیڭ بۏلسا ائورر قېلېنچې یاڭې
<br>
beyt 3563.
<br>
بیت (۳۵۶۳)
<br>
bedel kıldı ebdâl neñin hem mâlın
<br>
بدل قېلدې ابدال نڭین هم مالېن
<br>
bakıp kodtı zâhid bu dünyâ ulın
<br>
باقېپ قۏدتې زاهد بو دۆنیا اولېن
<br>
beyt 3564.
<br>
بیت (۳۵۶۴)
<br>
körünmez teg ol bu tuzakçı saña
<br>
کؤرۆنمز تگ اۏل بو توزاقچې ساڭا
<br>
bu dünyâ neñi ol saçılmış meñe
<br>
بو دۆنیا نڭی اۏل ساچېلمېش مڭه
<br>
beyt 3565.
<br>
بیت (۳۵۶۵)
<br>
usayuk bu yalñuk idi suk közi
<br>
اوسایوق بو یالڭوق ایدی سوق کؤزی
<br>
kalı torka kirmez bu yalñuk özi
<br>
قالې تۏرقا کیرمز بو یالڭوق اؤزی
<br>
beyt 3566.
<br>
بیت (۳۵۶۶)
<br>
negü tér eşitgil sakınuk başı
<br>
نه‌گۆ تیر ائشیتگیل ساقېنوق باشې
<br>
bu dünyâ işindin sakınmış kişi
<br>
بو دۆنیا ایشیندین ساقېنمېش کیشی
<br>
beyt 3567.
<br>
بیت (۳۵۶۷)
<br>
tuzakçı körünmez meñin körkitür
<br>
توزاقچې کؤرۆنمز مڭین کؤرکیتۆر
<br>
bezenmiş kelin teg köñül yilgitür
<br>
بزنمیش کلین تگ کؤڭۆل ییلگیتۆر
<br>
beyt 3568.
<br>
بیت (۳۵۶۸)
<br>
közi suk serimsiz usayuk özüñ
<br>
کؤزی سوق سریمسیز اوسایوق اؤزۆڭ
<br>
meñin tattıñ erse adak berkitür
<br>
مڭین تاتتېڭ ایرسه آداق برکیتۆر
<br>
beyt 3569.
<br>
بیت (۳۵۶۹)
<br>
kamuğ dünyâ birke yumıtsa bütün
<br>
قاموغ دۆنیا بیرکه یومېتسا بۆتۆن
<br>
erej birle miñ yıl tirilse kutun
<br>
ارژ بیرله میڭ یېل تیریلسه قوتون
<br>
beyt 3570.
<br>
بیت (۳۵۷۰)
<br>
negü asğı âhır kara yér koyı
<br>
نه‌گۆ آسغې آخر قارا ییر قۏیې
<br>
anıñ tüşneki ol yağız yér oyı
<br>
آنېڭ تۆشنه‌کی اۏل یاغېز ییر اۏیې
<br>
beyt 3571.
<br>
بیت (۳۵۷۱)
<br>
keçürmiş tiriglik saña bolğa tüş
<br>
کئچۆرمیش تیریگلیک ساڭا بۏلغا تۆش
<br>
negü kıldıñ erse yanut kelge tuş
<br>
نه‌گۆ قېلدېڭ ایرسه یانوت کلگه توش
<br>
beyt 3572.
<br>
بیت (۳۵۷۲)
<br>
uş ol kün ökünse ökünç asğı yok
<br>
اوش اۏل کۆن اؤکۆنسه اؤکۆنچ آسغې یۏق
<br>
negü kıldıñ erse yıl ay kün tanuk
<br>
نه‌گۆ قېلدېڭ ایرسه یېل آی کۆن تانوق
<br>
beyt 3573.
<br>
بیت (۳۵۷۳)
<br>
ajun tatğı barça bu üç neñ-turur
<br>
آژون تاتغې بارچا بو اۆچ نڭ تورور
<br>
üçegü tatığları tüz teñ-turur
<br>
اۆچه‌گۆ تاتېغلارې تۆز تڭ تورور
<br>
beyt 3574.
<br>
بیت (۳۵۷۴)
<br>
yémek içmek ol kör bu üçte biri
<br>
ییمک ایچمک اۏل کؤر بو اۆچته بیری
<br>
takı bir tişi ol awıtsa eri
<br>
تاقې بیر تیشی اۏل آوېتسا اری
<br>
beyt 3575.
<br>
بیت (۳۵۷۵)
<br>
üçünçi esenin tiriglik-turur
<br>
اۆچۆنچی اسنین تیریگلیک تورور
<br>
bu üçte bu bir ked kereklig-turur
<br>
بو اۆچته بو بیر کد کیرکلیک تورور
<br>
beyt 3576.
<br>
بیت (۳۵۷۶)
<br>
bu üç neñ sewinçi tatığı kamuğ
<br>
بو اۆچ نڭ سئوینچی تاتېغې قاموغ
<br>
adın üçke tegmez ay ilde uluğ
<br>
آدېن اۆچکه تگمز آی ایلده اولوغ
<br>
beyt 3577.
<br>
بیت (۳۵۷۷)
<br>
yémek içmek ol bir tatığ ay kadaş
<br>
ییمک ایچمک اۏل بیر تاتېغ آی قاداش
<br>
yanutı çıkarda yawuz ay adaş
<br>
یانوتې چېقاردا یاووز آی آداش
<br>
beyt 3578.
<br>
بیت (۳۵۷۸)
<br>
bu tatğıñ üç ernek boğuzka-turur
<br>
بو تاتغېڭ اۆچ ارنَک بۏغوزقا تورور
<br>
anıñda naru barsa karnıñ tolur
<br>
آنېڭدا نارو بارسا قارنېڭ تۏلور
<br>
beyt 3579.
<br>
بیت (۳۵۷۹)
<br>
kalı siñmese aş tadu artatur
<br>
قالې سیڭمه‌سه آش تادو آرتاتور
<br>
tadu artasa er kör iglep yatur
<br>
تادو آرتاسا ار کؤر ایگله‌پ یاتور
<br>
beyt 3580.
<br>
بیت (۳۵۸۰)
<br>
ig ol aşnu erke ölüm tutğakı
<br>
ایگ اۏل آشنو ارکه اؤلۆم توتغاقې
<br>
ölümde tatığ yok ayâ er sakı
<br>
اؤلۆمده تاتېغ یۏق آیا ار ساقې
<br>
beyt 3581.
<br>
بیت (۳۵۸۱)
<br>
takı bir tatığ tu tişi tatğı ol
<br>
تاقې بیر تاتېغ تو تیشی تاتغې اۏل
<br>
soğuk suwka yunmak anıñ yañı ol
<br>
سۏغوق سووقا یونماق آنېڭ یاڭې اۏل
<br>
beyt 3582.
<br>
بیت (۳۵۸۲)
<br>
anıñda basa kör oğul kız-turur
<br>
آنېڭدا باسا کؤر اۏغول قېز تورور
<br>
oğul kız yükin yüdmek emgek erür
<br>
اۏغول قېز یۆکین یۆدمک امگک ایرۆر
<br>
beyt 3583.
<br>
بیت (۳۵۸۳)
<br>
negü tér eşitgil bu beyt ayğuçı
<br>
نه‌گۆ تیر ائشیتگیل بو بیت آیغوچې
<br>
tişi hem oğul kız üzer er küçi
<br>
تیشی هم اۏغول قېز اۆزر ار کۆچی
<br>
beyt 3584.
<br>
بیت (۳۵۸۴)
<br>
tişi birle şuhbet idi ked tatığ
<br>
تیشی بیرله شوهبئت ایدی کد تاتېغ
<br>
soğuk suwka yunmak yanutı katığ
<br>
سۏغوق سووقا یونماق یانوتې قاتېغ
<br>
beyt 3585.
<br>
بیت (۳۵۸۵)
<br>
tatığ kayda erse tatığsız bile
<br>
تاتېغ قایدا ایرسه تاتېغسېز بیله
<br>
süçig kayda erse soñında açığ
<br>
سۆچیگ قایدا ایرسه سۏڭېندا آچېغ
<br>
beyt 3586.
<br>
بیت (۳۵۸۶)
<br>
tiriglik tatığı bu erse kalı
<br>
تیریگلیک تاتېغې بو ایرسه قالې
<br>
tatığsız-turur dünyâ mihnet yolı
<br>
تاتېغسېز تورور دۆنیا محنت یۏلې
<br>
beyt 3587.
<br>
بیت (۳۵۸۷)
<br>
süçig bu tatığlığ tiriglik künüm
<br>
سۆچیگ بو تاتېغلېغ تیریگلیک کۆنۆم
<br>
tatığsız kılur âhır açığ ölüm
<br>
تاتېغسېز قېلور آخر آچېغ اؤلۆم
<br>
beyt 3588.
<br>
بیت (۳۵۸۸)
<br>
bu üç neñ-turur dünyâ tatğı bütün
<br>
بو اۆچ نڭ تورور دۆنیا تاتغې بۆتۆن
<br>
yanutı eşittiñ ay kılkı tüzün
<br>
یانوتې ائشیتتیڭ آی قېلقې تۆزۆن
<br>
beyt 3589.
<br>
بیت (۳۵۸۹)
<br>
bu dünyâ yağı ol et öz bir yağı
<br>
بو دۆنیا یاغې اۏل ائت اؤز بیر یاغې
<br>
bu iki yağınıñ yadığlığ ağı
<br>
بو ایکی یاغېنېڭ یادېغلېغ آغې
<br>
beyt 3590.
<br>
بیت (۳۵۹۰)
<br>
üçünçi yağı yek bu dîn oğrısı
<br>
اۆچۆنچی یاغې یئک بو دین اۏغرېسې
<br>
tegürmesü teñri bularnıñ yası
<br>
تگۆرمه‌سۆ تڭری بولارنېڭ یاسې
<br>
beyt 3591.
<br>
بیت (۳۵۹۱)
<br>
bularda idi sarp bu yawlak yağı
<br>
بولاردا ایدی سارپ بو یاولاق یاغې
<br>
et özdin tegir ol üküşrek çoğı
<br>
ائت اؤزدین تگیر اۏل اۆکۆشره‌ک چۏغې
<br>
beyt 3592.
<br>
بیت (۳۵۹۲)
<br>
bayat atı aysa tezer yek barır
<br>
بایات آتې آیسا تئزئر یئک بارېر
<br>
kodu barsa dünyâ seniñdin kalır
<br>
قۏدو بارسا دۆنیا سنیڭدین قالېر
<br>
beyt 3593.
<br>
بیت (۳۵۹۳)
<br>
et özni negü teg kitergü bolur
<br>
ائت اؤزنی نه‌گۆ تگ کیترگۆ بۏلور
<br>
meger kim ölüm tutsa kalsa kalur
<br>
مگر کیم اؤلۆم توتسا قالسا قالور
<br>
beyt 3594.
<br>
بیت (۳۵۹۴)
<br>
idi yakşı aymış biliglig bügü
<br>
ایدی یاقشې آیمېش بیلیگلیگ بۆگۆ
<br>
biliglig bügüler sözin tıñlağu
<br>
بیلیگلیگ بۆگۆلر سؤزین تېڭلاغو
<br>
beyt 3595.
<br>
بیت (۳۵۹۵)
<br>
méni muñka tegrür et öz emgetür
<br>
مینی موڭقا تگرۆر ائت اؤز امگه‌تۆر
<br>
ara küldürür kör ara yığlatur
<br>
آرا کۆلدۆرۆر کؤر آرا یېغلاتور
<br>
beyt 3596.
<br>
بیت (۳۵۹۶)
<br>
ajun tezginür-men tilekin udu
<br>
آژون تیزگینۆر من تیلکین اودو
<br>
ara aç yatur-men arala todu
<br>
آرا آچ یاتور من آرالا تۏدو
<br>
beyt 3597.
<br>
بیت (۳۵۹۷)
<br>
bir ârzû yitürse takı bir kolur
<br>
بیر آرزو ییتۆرسه تاقې بیر قۏلور
<br>
takı birni bulsa tükel beg bolur
<br>
تاقې بیرنی بولسا تۆکل بگ بۏلور
<br>
beyt 3598.
<br>
بیت (۳۵۹۸)
<br>
basumaz özüm bu et özni utup
<br>
باسوماز اؤزۆم بو ائت اؤزنی اوتوپ
<br>
basa bir bağırsak idim sen tutup
<br>
باسا بیر باغېرساق ایدیم سن توتوپ
<br>
beyt 3599.
<br>
بیت (۳۵۹۹)
<br>
bu yawlak osuğluğ-turur bu et öz
<br>
بو یاولاق اۏسوغلوغ تورور بو ائت اؤز
<br>
semiz tutsa artuk bolur bu yawuz
<br>
سمیز توتسا آرتوق بۏلور بو یاووز
<br>
beyt 3600.
<br>
بیت (۳۶۰۰)
<br>
bulak semrise kör munar hem azar
<br>
بولاق سمریسه کؤر مونار هم آزار
<br>
idisin çalar yérke andın tezer
<br>
ایدیسین چالار ییرکه آندېن تئزئر
<br>
beyt 3601.
<br>
بیت (۳۶۰۱)
<br>
tükel awçı ıt teg et özke bakın
<br>
تۆکل آوچې اېت تگ ائت اؤزکه باقېن
<br>
semiz bolsa bilmez idisi hakın
<br>
سمیز بۏلسا بیلمز ایدیسی حقین
<br>
beyt 3602.
<br>
بیت (۳۶۰۲)
<br>
karın todsa awka yügürmez bolur
<br>
قارېن تۏدسا آوقا یۆگۆرمز بۏلور
<br>
idisi tilekinçe barmaz-turur
<br>
ایدیسی تیلکینچه بارماز تورور
<br>
beyt 3603.
<br>
بیت (۳۶۰۳)
<br>
kiçig oğlan özlüg et öz meñzegi
<br>
کیچیگ اۏغلان اؤزلۆگ ائت اؤز مڭزه‌گی
<br>
boğuz todsa yügrür tiler öz tiki
<br>
بۏغوز تۏدسا یۆگرۆر تیلر اؤز تیکی
<br>
beyt 3604.
<br>
بیت (۳۶۰۴)
<br>
karın todsa et öz bolur ermegü
<br>
قارېن تۏدسا ائت اؤز بۏلور ایرمه‌گۆ
<br>
tilekçe tilese tilek bérmegü
<br>
تیلکچه تیله‌سه تیلک بیرمه‌گۆ
<br>
beyt 3605.
<br>
بیت (۳۶۰۵)
<br>
tiriglik tükeli tükel üç kün ol
<br>
تیریگلیک تۆکه‌لی تۆکل اۆچ کۆن اۏل
<br>
anıñda narusı neçe tüş tün ol
<br>
آنېڭدا ناروسې نئچه تۆش تۆن اۏل
<br>
beyt 3606.
<br>
بیت (۳۶۰۶)
<br>
birisi yarın ol biri keçti tün
<br>
بیریسی یارېن اۏل بیری کئچتی تۆن
<br>
yarınka tegirmü tiriglik bu kün
<br>
یارېنقا تگیرمۆ تیریگلیک بو کۆن
<br>
beyt 3607.
<br>
بیت (۳۶۰۷)
<br>
anıñda narukı tiriglik neçe
<br>
آنېڭدا ناروقې تیریگلیک نئچه
<br>
tiriglikke tutma söz aydım aça
<br>
تیریگلیککه توتما سؤز آیدېم آچا
<br>
beyt 3608.
<br>
بیت (۳۶۰۸)
<br>
tişi suhbeti me bu erlik otın
<br>
تیشی صحبتی مه بو ارلیک اۏتېن
<br>
öçürmek üçün ol birer sâ‘atın
<br>
اؤچۆرمک اۆچۆن اۏل بیرر ساعتین
<br>
beyt 3609.
<br>
بیت (۳۶۰۹)
<br>
bu otuğ negü teg öçürse öçer
<br>
بو اۏتوغ نه‌گۆ تگ اؤچۆرسه اؤچر
<br>
kerek erse körklüg ya körksüz kuçar
<br>
کیرک ایرسه کؤرکلۆگ یا کؤرکسۆز قوچار
<br>
beyt 3610.
<br>
بیت (۳۶۱۰)
<br>
boğuz tatğı barça karın todmak ol
<br>
بۏغوز تاتغې بارچا قارېن تۏدماق اۏل
<br>
karın todsa artuk asığ kodmak ol
<br>
قارېن تۏدسا آرتوق آسېغ قۏدماق اۏل
<br>
beyt 3611.
<br>
بیت (۳۶۱۱)
<br>
karın todsa arpa ya halvâ bir ol
<br>
قارېن تۏدسا آرپا یا حلوا بیر اۏل
<br>
kalur barça artıp tolur kirgü yol
<br>
قالور بارچا آرتېپ تۏلور کیرگۆ یۏل
<br>
beyt 3612.
<br>
بیت (۳۶۱۲)
<br>
şeker halvâ yégli ya arpa üyür
<br>
شَکَر حلوا ییگلی یا آرپا اۆیۆر
<br>
todup yatsa tañda yana aç-turur
<br>
تۏدوپ یاتسا تاڭدا یانا آچ تورور
<br>
beyt 3613.
<br>
بیت (۳۶۱۳)
<br>
negü tér eşitgil sakınuk çığay
<br>
نه‌گۆ تیر ائشیتگیل ساقېنوق چېغای
<br>
çığay erse neñke közi köñli bay
<br>
چېغای ایرسه نڭکه کؤزی کؤڭلی بای
<br>
beyt 3614.
<br>
بیت (۳۶۱۴)
<br>
şekerlig yidiñ sen ajun ni‘meti
<br>
شَکَرلیگ ییدیڭ سن آژون نعمتی
<br>
kavuk yür yédim men özüm tâkatı
<br>
قاووق یۆر ییدیم من اؤزۆم طاقتی
<br>
beyt 3615.
<br>
بیت (۳۶۱۵)
<br>
ikigün todup teñ kéçe yattımız
<br>
ایکی گۆن تۏدوپ تڭ کیچه یاتتېمېز
<br>
keçip bardı kelmiş künüm sâ‘atı
<br>
کئچیپ باردې کلمیش کۆنۆم ساعتی
<br>
beyt 3616.
<br>
بیت (۳۶۱۶)
<br>
ajunuğ neçe térse öz ölgülüg
<br>
آژونوغ نئچه تیرسه اؤز اؤلگۆلۆگ
<br>
iki böz tegir ol saña belgülüg
<br>
ایکی بؤز تگیر اۏل ساڭا بلگۆلۆگ
<br>
beyt 3617.
<br>
بیت (۳۶۱۷)
<br>
çığay bay ikigün ölümde kédin
<br>
چېغای بای ایکی گۆن اؤلۆمده کیدین
<br>
yana tüz bolurlar kara yér katın
<br>
یانا تۆز بۏلورلار قارا ییر قاتېن
<br>
beyt 3618.
<br>
بیت (۳۶۱۸)
<br>
iki künki erter erejke bolup
<br>
ایکی کۆنکی ارتیر ارژکه بۏلوپ
<br>
nelük arsıkar sen tiriglik bulup
<br>
نه‌لۆک آرسېقار سن تیریگلیک بولوپ
<br>
beyt 3619.
<br>
بیت (۳۶۱۹)
<br>
özüñ suklanur sen ajun térgeli
<br>
اؤزۆڭ سوقلانور سن آژون تیرگه‌لی
<br>
ölüm suklanur kör séni tutğalı
<br>
اؤلۆم سوقلانور کؤر سینی توتغالې
<br>
beyt 3620.
<br>
بیت (۳۶۲۰)
<br>
tiriglik barır künde séndin kaçar
<br>
تیریگلیک بارېر کۆنده سیندین قاچار
<br>
yawuz bu ölüm kör uluñnı bıçar
<br>
یاووز بو اؤلۆم کؤر اولوڭنې بېچار
<br>
beyt 3621.
<br>
بیت (۳۶۲۱)
<br>
séziksiz ölür kör tirig boldaçı
<br>
سیزیکسیز اؤلۆر کؤر تیریگ بۏلداچې
<br>
kayu kün ölürüg yok ol bildeçi
<br>
قایو کۆن اؤلۆرۆگ یۏق اۏل بیلده‌چی
<br>
beyt 3622.
<br>
بیت (۳۶۲۲)
<br>
kiçig erse umnur sakal öñüke
<br>
کیچیگ ایرسه اومنور ساقال اؤڭۆکه
<br>
sakal önse umnur ürüñ bolğuka
<br>
ساقال اؤنسه اومنور اۆرۆڭ بۏلغوقا
<br>
beyt 3623.
<br>
بیت (۳۶۲۳)
<br>
sakalıñ ürüñ bolsa keldi ölüm
<br>
ساقالېڭ اۆرۆڭ بۏلسا کلدی اؤلۆم
<br>
ölümke asığ kılmaz ok ya tolum
<br>
اؤلۆمکه آسېغ قېلماز اۏق یا تۏلوم
<br>
beyt 3624.
<br>
بیت (۳۶۲۴)
<br>
körürde küyürme özüñni küçün
<br>
کؤرۆرده کۆیۆرمه اؤزۆڭنی کۆچۆن
<br>
özüñ otka atma bu dünyâ üçün
<br>
اؤزۆڭ اۏتقا آتما بو دۆنیا اۆچۆن
<br>
beyt 3625.
<br>
بیت (۳۶۲۵)
<br>
açığ suw teg ol kör bu dünyâ neñi
<br>
آچېغ سوو تگ اۏل کؤر بو دۆنیا نڭی
<br>
neçe içse kanmaz ölimez eñi
<br>
نئچه ایچسه قانماز اؤلیمز اڭی
<br>
beyt 3626.
<br>
بیت (۳۶۲۶)
<br>
kuruğ kumka okşar bu yalñuk özi
<br>
قوروغ قومقا اۏقشار بو یالڭوق اؤزی
<br>
ögüz kirse todmaz bu sukluk közi
<br>
اؤگۆز کیرسه تۏدماز بو سوقلوق کؤزی
<br>
beyt 3627.
<br>
بیت (۳۶۲۷)
<br>
sakığ><ol bu dünyâ közüñde uçar
<br>
ساقېغ اۏل بو دۆنیا کؤزۆڭده اوچار
<br>
neçe öz ederse ol ança kaçar
<br>
نئچه اؤز ائدرسه اۏل آنچا قاچار
<br>
beyt 3628.
<br>
بیت (۳۶۲۸)
<br>
et öz ârzû sürgen tapuğka tezig
<br>
ائت اؤز آرزو سۆرگن تاپوغقا تزیگ
<br>
körünmez yağıka bu bérmez kezig
<br>
کؤرۆنمز یاغېقا بو بیرمز کئزیگ
<br>
beyt 3629.
<br>
بیت (۳۶۲۹)
<br>
et özke alık bérme egme boyun
<br>
ائت اؤزکه آلېق بیرمه اگمه بۏیون
<br>
awınçı sakınç ol tileki oyun
<br>
آوېنچې ساقېنچ اۏل تیلکی اۏیون
<br>
beyt 3630.
<br>
بیت (۳۶۳۰)
<br>
keçürmiş tiriglik barır kelgüsüz
<br>
کئچۆرمیش تیریگلیک بارېر کلگۆسۆز
<br>
neçe ol bu kalmış yéme belgüsüz
<br>
نئچه اۏل بو قالمېش ییمه بلگۆسۆز
<br>
beyt 3631.
<br>
بیت (۳۶۳۱)
<br>
bu bolmış künüñ barı kılma yawa
<br>
بو بۏلمېش کۆنۆڭ بارې قېلما یاوا
<br>
ölümke anunğıl tapuğ kıl iwe
<br>
اؤلۆمکه آنونغېل تاپوغ قېل ایوه
<br>
beyt 3632.
<br>
بیت (۳۶۳۲)
<br>
negü tér eşitgil odunmış kişi
<br>
نه‌گۆ تیر ائشیتگیل اۏدونمېش کیشی
<br>
kamuğ bulğanuktın süzülmiş kişi
<br>
قاموغ بولغانوقتېن سۆزۆلمیش کیشی
<br>
beyt 3633.
<br>
بیت (۳۶۳۳)
<br>
keçürdüñ keçigli bu tünki tünüñ
<br>
کئچۆردۆڭ کئچیگلی بو تۆنکی تۆنۆڭ
<br>
keçermü siziklig keligli künüñ
<br>
کئچرمۆ سیزیکلیگ کلیگلی کۆنۆڭ
<br>
beyt 3634.
<br>
بیت (۳۶۳۴)
<br>
keçürmiş keçürgü ara bir tüşün
<br>
کئچۆرمیش کئچۆرگۆ آرا بیر تۆشۆن
<br>
tiriglikke munça bedütme ünüñ
<br>
تیریگلیککه مونچا بدۆتمه اۆنۆڭ
<br>
beyt 3635.
<br>
بیت (۳۶۳۵)
<br>
büte boldı munda tiriglik yédim
<br>
بۆته بۏلدې موندا تیریگلیک ییدیم
<br>
üd üdlek ıdıp nefs butını sıdım
<br>
اۆد اۆدلک اېدېپ نفس بوتېنې سېدېم
<br>
beyt 3636.
<br>
بیت (۳۶۳۶)
<br>
bu kün kend uluşka okır sen méni
<br>
بو کۆن کند اولوشقا اۏقېر سن مینی
<br>
bulun kılsa nefsim yuluğlı kanı
<br>
بولون قېلسا نفسیم یولوغلې قانې
<br>
beyt 3637.
<br>
بیت (۳۶۳۷)
<br>
et öz bir yağı ol idi sarp yağı
<br>
ائت اؤز بیر یاغې اۏل ایدی سارپ یاغې
<br>
kamuğ yérde yadmış tuzakı ağı
<br>
قاموغ ییرده یادمېش توزاقې آغې
<br>
beyt 3638.
<br>
بیت (۳۶۳۸)
<br>
tilekinçe ıdma katığlan tiren
<br>
تیلکینچه اېدما قاتېغلان تیرن
<br>
et öz ülgi bérmez ukuşluğ eren
<br>
ائت اؤز اۆلگی بیرمز اوقوشلوغ ارن
<br>
beyt 3639.
<br>
بیت (۳۶۳۹)
<br>
negü tér eşitgil özin basmış er
<br>
نه‌گۆ تیر ائشیتگیل اؤزین باسمېش ار
<br>
havâ boynı yençip özin tutmış er
<br>
هاوا بۏینې یئنچیپ اؤزین توتمېش ار
<br>
beyt 3640.
<br>
بیت (۳۶۴۰)
<br>
et özke bulun bolma bilgi uluğ
<br>
ائت اؤزکه بولون بۏلما بیلگی اولوغ
<br>
et öz bulnasa kör kolur dîn yuluğ
<br>
ائت اؤز بولناسا کؤر قۏلور دین یولوغ
<br>
beyt 3641.
<br>
بیت (۳۶۴۱)
<br>
biliglig tése bolmağay ol kişig
<br>
بیلیگلیگ تیسه بۏلماغای اۏل کیشیگ
<br>
havâsı udu kılsa barça işig
<br>
هواسې اودو قېلسا بارچا ایشیگ
<br>
beyt 3642.
<br>
بیت (۳۶۴۲)
<br>
ukuşluğ tése bolmağay ol erig
<br>
اوقوشلوغ تیسه بۏلماغای اۏل اریگ
<br>
et öz bulnı bolsa ay köñli tirig
<br>
ائت اؤز بولنې بۏلسا آی کؤڭلی تیریگ
<br>
beyt 3643.
<br>
بیت (۳۶۴۳)
<br>
biligsiz kişi ol bolur belgülüg
<br>
بیلیگسیز کیشی اۏل بۏلور بلگۆلۆگ
<br>
et özke bérür bolsa tutçı ülüg
<br>
ائت اؤزکه بیرۆر بۏلسا توتچې اۆلۆگ
<br>
beyt 3644.
<br>
بیت (۳۶۴۴)
<br>
ukuşsuz kişiler ol ol ay kadaş
<br>
اوقوشسوز کیشیلر اۏل اۏل آی قاداش
<br>
havâ ârzûlarka özin kılsa baş
<br>
هاوا آرزولارقا اؤزین قېلسا باش
<br>
beyt 3645.
<br>
بیت (۳۶۴۵)
<br>
munukı bu yañlığ-turur bu ajun
<br>
مونوقې بو یاڭلېغ تورور بو آژون
<br>
münin barça aydım sen ukğıl özün
<br>
مۆنین بارچا آیدېم سن اوقغېل اؤزۆن
<br>
43
<br>
۴۳
<br>
ögdülmiş odğurmışka dünyâ birle cukbî kazğañusın ayur
<br>
اؤگدۆلمیش اۏدغورمېشقا دۆنیا بیرله جوقبی قازغاڭوسېن آیور
<br>
beyt 3646.
<br>
بیت (۳۶۴۶)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
eşittim sen aydıñ ayâ kutluğ öz
<br>
ائشیتتیم سن آیدېڭ آیا قوتلوغ اؤز
<br>
beyt 3647.
<br>
بیت (۳۶۴۷)
<br>
munı ma eşitgil takı belgülüg
<br>
مونې ما ائشیتگیل تاقې بلگۆلۆگ
<br>
biligke ukuşka bu söz ülgülüg
<br>
بیلیگکه اوقوشقا بو سؤز اۆلگۆلۆگ
<br>
beyt 3648.
<br>
بیت (۳۶۴۸)
<br>
neçe andağ erse bu dünyâ hâli
<br>
نئچه آنداغ ایرسه بو دۆنیا حالی
<br>
açığ kılma özke tiriglik yolı
<br>
آچېغ قېلما اؤزکه تیریگلیک یۏلې
<br>
beyt 3649.
<br>
بیت (۳۶۴۹)
<br>
bu kéñ dünyâ özke küçün kılma tar
<br>
بو کیڭ دۆنیا اؤزکه کۆچۆن قېلما تار
<br>
yazukluğ kulıña bayat fazlı bar
<br>
یازوقلوغ قولېڭا بایات فضلی بار
<br>
beyt 3650.
<br>
بیت (۳۶۵۰)
<br>
‘adâbı telim erse rahmet üküş
<br>
آدابې تلیم ایرسه رحمت اۆکۆش
<br>
yazukluğ üçün boldı rahmet küsüş
<br>
یازوقلوغ اۆچۆن بۏلدې رحمت کۆسۆش
<br>
beyt 3651.
<br>
بیت (۳۶۵۱)
<br>
‘adâbka katığ kork umın rahmetin
<br>
آدابقا قاتېغ قۏرق اومېن رحمتین
<br>
tapuğ kıl yetürgil bu kulluk atın
<br>
تاپوغ قېل یئتۆرگیل بو قوللوق آتېن
<br>
beyt 3652.
<br>
بیت (۳۶۵۲)
<br>
ajun bodnı barça uluş kend kodup
<br>
آژون بۏدنې بارچا اولوش کند قۏدوپ
<br>
turup tağka kirse uluğ yük yüdüp
<br>
توروپ تاغقا کیرسه اولوغ یۆک یۆدۆپ
<br>
beyt 3653.
<br>
بیت (۳۶۵۳)
<br>
buzulğay ajun barça kalğay kuruğ
<br>
بوزولغای آژون بارچا قالغای قوروغ
<br>
apa oğlanı barça kesgey uruğ
<br>
آپا اۏغلانې بارچا کسگَی اوروغ
<br>
beyt 3654.
<br>
بیت (۳۶۵۴)
<br>
iki ew yarattı bu halkka kamuğ
<br>
ایکی ائو یاراتتې بو خلققا قاموغ
<br>
biri atı uçmak biriniñ tamuğ
<br>
بیری آتې اوچماق بیرینیڭ تاموغ
<br>
beyt 3655.
<br>
بیت (۳۶۵۵)
<br>
yana barça yalñuk bu dünyâ tilep
<br>
یانا بارچا یالڭوق بو دۆنیا تیلپ
<br>
yügürse tüni barça künke ulap
<br>
یۆگۆرسه تۆنی بارچا کۆنکه اولاپ
<br>
beyt 3656.
<br>
بیت (۳۶۵۶)
<br>
tapuğ kodsa dünyâ tilese turuğ
<br>
تاپوغ قۏدسا دۆنیا تیله‌سه توروغ
<br>
yéme kalğay erdi bu uçmak kuruğ
<br>
ییمه قالغای ایردی بو اوچماق قوروغ
<br>
beyt 3657.
<br>
بیت (۳۶۵۷)
<br>
bayat bérdi kulka iki köz kulak
<br>
بایات بیردی قولقا ایکی کؤز قولاق
<br>
biri dünyâ baksa biri ‘ukbî bak
<br>
بیری دۆنیا باقسا بیری عقبی باق
<br>
beyt 3658.
<br>
بیت (۳۶۵۸)
<br>
elig bérdi iki sunup tutğuka
<br>
ائلیگ بیردی ایکی سونوپ توتغوقا
<br>
biri dünyâka tut biri ‘ukbîka
<br>
بیری دۆنیاقا توت بیری عقبی‌قا
<br>
beyt 3659.
<br>
بیت (۳۶۵۹)
<br>
adak bérdi iki yorığu üçün
<br>
آداق بیردی ایکی یۏرېغو اۆچۆن
<br>
berü mañsa biri naru mañ küçün
<br>
بئرۆ ماڭسا بیری نارو ماڭ کۆچۆن
<br>
beyt 3660.
<br>
بیت (۳۶۶۰)
<br>
yéme yakşı aymış bügü bilgi kéñ
<br>
ییمه یاقشې آیمېش بۆگۆ بیلگی کیڭ
<br>
ajunda çawıkmış akı elgi kéñ
<br>
آژوندا چاوېقمېش آقې ائلگی کیڭ
<br>
beyt 3661.
<br>
بیت (۳۶۶۱)
<br>
ayâ kul boluğlı ukuşluğ oduğ
<br>
آیا قول بۏلوغلې اوقوشلوغ اۏدوغ
<br>
osal bolma saklan tokığay yoduğ
<br>
اۏسال بۏلما ساقلان تۏقېغای یۏدوغ
<br>
beyt 3662.
<br>
بیت (۳۶۶۲)
<br>
törütti bayat bu ikigün ajun
<br>
تؤرۆتتی بایات بو ایکی گۆن آژون
<br>
munı bulsa tawrat anı kol özün
<br>
مونې بولسا تاورات آنې قۏل اؤزۆن
<br>
beyt 3663.
<br>
بیت (۳۶۶۳)
<br>
apa oğlanın barça erklig bayat
<br>
آپا اۏغلانېن بارچا ارکلیگ بایات
<br>
açığlı toduğlı törütti bu at
<br>
آچېغلې تۏدوغلې تؤرۆتتی بو آت
<br>
beyt 3664.
<br>
بیت (۳۶۶۴)
<br>
eginke kedim ya boğuzka yémi
<br>
اگینکه کدیم یا بۏغوزقا ییمی
<br>
kerek ay kadaş bu tiriglik emi
<br>
کیرک آی قاداش بو تیریگلیک ائمی
<br>
beyt 3665.
<br>
بیت (۳۶۶۵)
<br>
tirigke bu neñdin keçiş yok kadaş
<br>
تیریگکه بو نڭدین کئچیش یۏق قاداش
<br>
egin bütgü ton hem karın todğu aş
<br>
اگین بۆتگۆ تۏن هم قارېن تۏدغو آش
<br>
beyt 3666.
<br>
بیت (۳۶۶۶)
<br>
halâl dünyâ bulsa yése kazğanıp
<br>
حلال دۆنیا بولسا ییسه قازغانېپ
<br>
çığayka ülese anıñdın alıp
<br>
چېغایقا اۆله‌سه آنېڭدېن آلېپ
<br>
beyt 3667.
<br>
بیت (۳۶۶۷)
<br>
kişi ağrukı bolmasa bu boğuz
<br>
کیشی آغروقې بۏلماسا بو بۏغوز
<br>
kişi unmazı ol bu ağruk yawuz
<br>
کیشی اونمازې اۏل بو آغروق یاووز
<br>
beyt 3668.
<br>
بیت (۳۶۶۸)
<br>
bayat ‘adliñe tutçı korku yorı
<br>
بایات عدلیڭه توتچې قۏرقو یۏرې
<br>
umın fazlıña tutçı tegnü yorı
<br>
اومېن فضلیڭا توتچې تگنۆ یۏرې
<br>
beyt 3669.
<br>
بیت (۳۶۶۹)
<br>
bu iki ara boldı kulluk bilin
<br>
بو ایکی آرا بۏلدې قوللوق بیلین
<br>
bu ol yol yañılma bu kulluk yolın
<br>
بو اۏل یۏل یاڭېلما بو قوللوق یۏلېن
<br>
beyt 3670.
<br>
بیت (۳۶۷۰)
<br>
idi yakşı aymış bilig bérgüçi
<br>
ایدی یاقشې آیمېش بیلیگ بیرگۆچی
<br>
biligsizke öt saw erig bérgüçi
<br>
بیلیگسیزکه اؤت ساو اریگ بیرگۆچی
<br>
beyt 3671.
<br>
بیت (۳۶۷۱)
<br>
ricâ birle havfnı kanat sen kılın
<br>
رجا بیرله خَوفنی قانات سن قېلېن
<br>
bu iki arakı yoluğ sen alın
<br>
بو ایکی آراقې یۏلوغ سن آلېن
<br>
beyt 3672.
<br>
بیت (۳۶۷۲)
<br>
bayat yarlığın kıl özüñ kullukı
<br>
بایات یارلېغېن قېل اؤزۆڭ قوللوقې
<br>
uçup kir sarayka erejin salın
<br>
اوچوپ کیر سارایقا ارژین سالېن
<br>
beyt 3673.
<br>
بیت (۳۶۷۳)
<br>
ricâ havf bu iki kanat sanı ol
<br>
رجا خوف بو ایکی قانات سانې اۏل
<br>
bu ikin uçuğlı bulur kökke yol
<br>
بو ایکین اوچوغلې بولور کؤککه یۏل
<br>
beyt 3674.
<br>
بیت (۳۶۷۴)
<br>
yazukum üküş tép umınç kesmegü
<br>
یازوقوم اۆکۆش تیپ اومېنچ کسمه‌گۆ
<br>
tapuğka ınanıp tapuğ yasmağu
<br>
تاپوغقا اېنانېپ تاپوغ یاسماغو
<br>
beyt 3675.
<br>
بیت (۳۶۷۵)
<br>
tapuğ kıl tapuğ boldı kulluk kamuğ
<br>
تاپوغ قېل تاپوغ بۏلدې قوللوق قاموغ
<br>
kimiñ atı kul bolsa kılkı tapuğ
<br>
کیمیڭ آتې قول بۏلسا قېلقې تاپوغ
<br>
beyt 3676.
<br>
بیت (۳۶۷۶)
<br>
ağır tutğu yarlığ uçuz kılsa öz
<br>
آغېر توتغو یارلېغ اوچوز قېلسا اؤز
<br>
uçuzluktın ötrü ağır bolsa öz
<br>
اوچوزلوقتېن اؤترۆ آغېر بۏلسا اؤز
<br>
beyt 3677.
<br>
بیت (۳۶۷۷)
<br>
tapuğka özüñni çığay bil çığay
<br>
تاپوغقا اؤزۆڭنی چېغای بیل چېغای
<br>
tapuğka çığay bil yazuklarka bay
<br>
تاپوغقا چېغای بیل یازوقلارقا بای
<br>
beyt 3678.
<br>
بیت (۳۶۷۸)
<br>
kişide yawuzı özüñ bil özüñ
<br>
کیشیده یاووزې اؤزۆڭ بیل اؤزۆڭ
<br>
meger edgü bolsa özüñ hem sözüg
<br>
مگر ائدگۆ بۏلسا اؤزۆڭ هم سؤزۆگ
<br>
beyt 3679.
<br>
بیت (۳۶۷۹)
<br>
munu bilmişimni ayu bérdim uş
<br>
مونو بیلمیشیمنی آیو بیردیم اوش
<br>
sözüm işke tutğıl yarın kelge tuş
<br>
سؤزۆم ایشکه توتغېل یارېن کلگه توش
<br>
beyt 3680.
<br>
بیت (۳۶۸۰)
<br>
kalı tutmasa sen bu aymışlarım
<br>
قالې توتماسا سن بو آیمېشلارېم
<br>
cevâb kıl yanayın ay ersig erim
<br>
جواب قېل یانایېن آی ارسیگ اریم
<br>
beyt 3681.
<br>
بیت (۳۶۸۱)
<br>
uzun boldı sözler neñi asğı yok
<br>
اوزون بۏلدې سؤزلر نڭی آسغې یۏق
<br>
takı ma uzatıp adın tusğı yok
<br>
تاقې ما اوزاتېپ آدېن توسغې یۏق
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3682.
<br>
بیت (۳۶۸۲)
<br>
elig başka urdı bu odğırmış a
<br>
ائلیگ باشقا اوردې بو اۏدغېرمېش آ
<br>
sakındı uzun kéç kötürdi baş a
<br>
ساقېندې اوزون کیچ کؤتۆردی باش آ
<br>
beyt 3683.
<br>
بیت (۳۶۸۳)
<br>
ayur ay kadaş tegdi emgek saña
<br>
آیور آی قاداش تگدی امگک ساڭا
<br>
kadaşlık kılıp sözlediñ sen maña
<br>
قاداشلېق قېلېپ سؤزله‌دیڭ سن ماڭا
<br>
beyt 3684.
<br>
بیت (۳۶۸۴)
<br>
maña edgü saknıp bu söz sözlediñ
<br>
ماڭا ائدگۆ ساقنېپ بو سؤز سؤزله‌دیڭ
<br>
muyan bérsü teñri sakınçım yédiñ
<br>
مویان بیرسۆ تڭری ساقېنچېم ییدیڭ
<br>
beyt 3685.
<br>
بیت (۳۶۸۵)
<br>
baka kördüm emdi bu işte maña
<br>
باقا کؤردۆم ایمدی بو ایشته ماڭا
<br>
salâhı körünmez ay ersig toña
<br>
صلاحې کؤرۆنمز آی ارسیگ تۏڭا
<br>
beyt 3686.
<br>
بیت (۳۶۸۶)
<br>
köñül taplamadı bu iştin kaçar
<br>
کؤڭۆل تاپلامادې بو ایشتین قاچار
<br>
köñül taplamaz işke yaksa hatar
<br>
کؤڭۆل تاپلاماز ایشکه یاقسا هاتار
<br>
beyt 3687.
<br>
بیت (۳۶۸۷)
<br>
ne edgü bilig bérdi bilgi bedük
<br>
نه ائدگۆ بیلیگ بیردی بیلگی بدۆک
<br>
sewitmiş sewüglerke köñli süzük
<br>
سئویتمیش سئوۆگلرکه کؤڭلی سۆزۆک
<br>
beyt 3688.
<br>
بیت (۳۶۸۸)
<br>
kayu işni kılmak tilese özüñ
<br>
قایو ایشنی قېلماق تیله‌سه اؤزۆڭ
<br>
köñül birle aşnu kéñeşgil sözüg
<br>
کؤڭۆل بیرله آشنو کیڭشگیل سؤزۆگ
<br>
beyt 3689.
<br>
بیت (۳۶۸۹)
<br>
kişike kéñeşgil ayıt barça söz
<br>
کیشیکه کیڭشگیل آیېت بارچا سؤز
<br>
köñül taplamasa yırak tutğıl öz
<br>
کؤڭۆل تاپلاماسا یېراق توتغېل اؤز
<br>
beyt 3690.
<br>
بیت (۳۶۹۰)
<br>
kamuğda bağırsak özüñke özüñ
<br>
قاموغدا باغېرساق اؤزۆڭکه اؤزۆڭ
<br>
köñül taplamaz işni kod kes sözüg
<br>
کؤڭۆل تاپلاماز ایشنی قۏد کس سؤزۆگ
<br>
beyt 3691.
<br>
بیت (۳۶۹۱)
<br>
köñül taplamasa kayu işlerig
<br>
کؤڭۆل تاپلاماسا قایو ایشلریگ
<br>
asığ bolmaz anda ay köñli tirig
<br>
آسېغ بۏلماز آندا آی کؤڭلی تیریگ
<br>
beyt 3692.
<br>
بیت (۳۶۹۲)
<br>
köñül taplamadı bu işni sewe
<br>
کؤڭۆل تاپلامادې بو ایشنی سئوه
<br>
özüm yandı emdi bu sözdin éve
<br>
اؤزۆم یاندې ایمدی بو سؤزدین ایوه
<br>
beyt 3693.
<br>
بیت (۳۶۹۳)
<br>
seniñdin kolur-men munu ‘udrümi
<br>
سنیڭدین قۏلورمن مونو عذرۆمی
<br>
kodu bér méni ay kişi ködrümi
<br>
قۏدو بیر مینی آی کیشی کؤدرۆمی
<br>
beyt 3694.
<br>
بیت (۳۶۹۴)
<br>
iligke tusulğu yok erdemlerim
<br>
ایلیگکه توسولغو یۏق اردملریم
<br>
ne kılkım kılınçım sawım sözlerim
<br>
نه قېلقېم قېلېنچېم ساوېم سؤزلریم
<br>
beyt 3695.
<br>
بیت (۳۶۹۵)
<br>
özüm dünyâdın kaçtı keldi berü
<br>
اؤزۆم دۆنیادېن قاچتې کلدی بئرۆ
<br>
yana men negü teg barayın naru
<br>
یانا من نه‌گۆ تگ بارایېن نارو
<br>
beyt 3696.
<br>
بیت (۳۶۹۶)
<br>
bayat tapğıña bu ulanmış özüm
<br>
بایات تاپغېڭا بو اولانمېش اؤزۆم
<br>
kişi tapğı kılmak yararmu tüzüm
<br>
کیشی تاپغې قېلماق یارارمو تۆزۆم
<br>
beyt 3697.
<br>
بیت (۳۶۹۷)
<br>
kodu bérgil emdi méni teñrike
<br>
قۏدو بیرگیل ایمدی مینی تڭریکه
<br>
du‘âçı bolayın saña edgüke
<br>
دعاچې بۏلایېن ساڭا ائدگۆکه
<br>
beyt 3698.
<br>
بیت (۳۶۹۸)
<br>
iki öz körüşmek tilese küsep
<br>
ایکی اؤز کؤرۆشمک تیله‌سه کۆسپ
<br>
mañar kelme sen men barayın tilep
<br>
ماڭار کلمه‌ سن من بارایېن تیلپ
<br>
beyt 3699.
<br>
بیت (۳۶۹۹)
<br>
maña tegsü emgek sen inçin tiril
<br>
ماڭا تگسۆ امگک سن اینچین تیریل
<br>
ilig tapğı birle bodun asğı kıl
<br>
ایلیگ تاپغې بیرله بۏدون آسغې قېل
<br>
beyt 3700.
<br>
بیت (۳۷۰۰)
<br>
negü tér eşitgil bağırsak kişi
<br>
نه‌گۆ تیر ائشیتگیل باغېرساق کیشی
<br>
yakınlık ulağlı tapuğsak kişi
<br>
یاقېنلېق اولاغلې تاپوغساق کیشی
<br>
beyt 3701.
<br>
بیت (۳۷۰۱)
<br>
komıtsa köñül kör yorıtsa kişig
<br>
قۏمېتسا کؤڭۆل کؤر یۏرېتسا کیشیگ
<br>
yakın boldı sakın tilemiş işig
<br>
یاقېن بۏلدې ساقېن تیله‌میش ایشیگ
<br>
beyt 3702.
<br>
بیت (۳۷۰۲)
<br>
tilek birle mañsa kişi ârzûlap
<br>
تیلک بیرله ماڭسا کیشی آرزولاپ
<br>
arıp yolda kalmaz tilekin ulap
<br>
آرېپ یۏلدا قالماز تیلکین اولاپ
<br>
beyt 3703.
<br>
بیت (۳۷۰۳)
<br>
tilekke barur erse yalñuk yorıp
<br>
تیلککه بارور ایرسه یالڭوق یۏرېپ
<br>
bulur ol tilekin bu kalmaz arıp
<br>
بولور اۏل تیلکین بو قالماز آرېپ
<br>
beyt 3704.
<br>
بیت (۳۷۰۴)
<br>
idi yakşı aymış sewitmiş kişi
<br>
ایدی یاقشې آیمېش سئویتمیش کیشی
<br>
vefâka çawıkmış sewügler başı
<br>
وفاقا چاوېقمېش سئوۆگلر باشې
<br>
beyt 3705.
<br>
بیت (۳۷۰۵)
<br>
yakın bolsa köñlün yırak yér yakın
<br>
یاقېن بۏلسا کؤڭلۆن یېراق ییر یاقېن
<br>
yakınlık vefâsın köñülke bakın
<br>
یاقېنلېق وفاسېن کؤڭۆلکه باقېن
<br>
beyt 3706.
<br>
بیت (۳۷۰۶)
<br>
toğardın batarka bir orlam yér ol
<br>
تۏغاردېن باتارقا بیر اۏرلام ییر اۏل
<br>
vefâ birle bilse yakınlık hakın
<br>
وفا بیرله بیلسه یاقېنلېق حقین
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3707.
<br>
بیت (۳۷۰۷)
<br>
yanut bérdi ögdülmiş aydı sözüm
<br>
یانوت بیردی اؤگدۆلمیش آیدې سؤزۆم
<br>
eşitgil eşitti sözüñni özüm
<br>
ائشیتگیل ائشیتتی سؤزۆڭنی اؤزۆم
<br>
beyt 3708.
<br>
بیت (۳۷۰۸)
<br>
tilekiñ bu erse seniñ ay kadaş
<br>
تیلکیڭ بو ایرسه سنیڭ آی قاداش
<br>
küçemez-men emdi köñül kılma baş
<br>
کۆچه‌مز من ایمدی کؤڭۆل قېلما باش
<br>
beyt 3709.
<br>
بیت (۳۷۰۹)
<br>
kesildi sözüm sen esen edgü kal
<br>
کسیلدی سؤزۆم سن اسن ائدگۆ قال
<br>
iligke bitig bér yüzüm kılma al
<br>
ایلیگکه بیتیگ بیر یۆزۆم قېلما آل
<br>
beyt 3710.
<br>
بیت (۳۷۱۰)
<br>
bitig ıdtı ilig öz elgin bitip
<br>
بیتیگ اېدتې ایلیگ اؤز ائلگین بیتیپ
<br>
özüñ barmasa sen bitig bér itip
<br>
اؤزۆڭ بارماسا سن بیتیگ بیر ایتیپ
<br>
beyt 3711.
<br>
بیت (۳۷۱۱)
<br>
tutayın men emdi maña bir cevâb
<br>
توتایېن من ایمدی ماڭا بیر جواب
<br>
sözüg sözleyük öz tilin ülgülep
<br>
سؤزۆگ سؤزله‌یۆک اؤز تیلین اۆلگۆله‌پ
<br>
beyt 3712.
<br>
بیت (۳۷۱۲)
<br>
tilin sözlegil hem bitigil bitig
<br>
تیلین سؤزله‌گیل هم بیتیگیل بیتیگ
<br>
iligke yanayın ay bilge tetig
<br>
ایلیگکه یانایېن آی بیلگه تتیگ
<br>
44
<br>
۴۴
<br>
odğurmış iligke bitig bitip ıdmışın ayur
<br>
اۏدغورمېش ایلیگکه بیتیگ بیتیپ اېدمېشېن آیور
<br>
beyt 3713.
<br>
بیت (۳۷۱۳)
<br>
yanut bérdi odğurmış aydı bitig
<br>
یانوت بیردی اۏدغورمېش آیدې بیتیگ
<br>
bitiyin kör ança ay bilge tetig
<br>
بیتییین کؤر آنچا آی بیلگه تتیگ
<br>
beyt 3714.
<br>
بیت (۳۷۱۴)
<br>
devât koldı kağad kötürdi kalem
<br>
دوات قۏلدې کاغذ کؤتۆردی قلم
<br>
iligke bitig başladı söz ulam
<br>
ایلیگکه بیتیگ باشلادې سؤز اولام
<br>
beyt 3715.
<br>
بیت (۳۷۱۵)
<br>
bayat atı birle sözüg başladı
<br>
بایات آتې بیرله سؤزۆگ باشلادې
<br>
törütgen igidgen keçürgen tédi
<br>
تؤرۆتگن ایگیدگن کئچۆرگن تیدی
<br>
beyt 3716.
<br>
بیت (۳۷۱۶)
<br>
üküş ögdi sansız senâ bu tilin
<br>
اۆکۆش اؤگدی سانسېز ثنا بو تیلین
<br>
kılur-men bayatka ayın hem yılın
<br>
قېلورمن بایاتقا آیېن هم یېلېن
<br>
beyt 3717.
<br>
بیت (۳۷۱۷)
<br>
yağız yér yaşıl kök yarattı kün ay
<br>
یاغېز ییر یاشېل کؤک یاراتتې کۆن آی
<br>
karañku yarukluk çığay tut ya bay
<br>
قاراڭقو یاروقلوق چېغای توت یا بای
<br>
beyt 3718.
<br>
بیت (۳۷۱۸)
<br>
törütti kalın bod bu sansız tirig
<br>
تؤرۆتتی قالېن بۏد بو سانسېز تیریگ
<br>
tirilgü bérür kodmaz açın bérig
<br>
تیریلگۆ بیرۆر قۏدماز آچېن بیریگ
<br>
beyt 3719.
<br>
بیت (۳۷۱۹)
<br>
bir ol bir idi kim törütti iki
<br>
بیر اۏل بیر ایدی کیم تؤرۆتتی ایکی
<br>
sakışka katılmaz anıñ birliki
<br>
ساقېشقا قاتېلماز آنېڭ بیرلیکی
<br>
beyt 3720.
<br>
بیت (۳۷۲۰)
<br>
bir ol bar séziksiz kalı kançasız
<br>
بیر اۏل بار سیزیکسیز قالې قانچاسېز
<br>
köñülde yırak tutğu okşağ meñiz
<br>
کؤڭۆلده یېراق توتغو اۏقشاغ مڭیز
<br>
beyt 3721.
<br>
بیت (۳۷۲۱)
<br>
uluğluk añar ol bedüklük añar
<br>
اولوغلوق آڭار اۏل بدۆکلۆک آڭار
<br>
uğan erklig ol bir kamuğdın sıñar
<br>
اوغان ارکلیگ اۏل بیر قاموغدېن سېڭار
<br>
beyt 3722.
<br>
بیت (۳۷۲۲)
<br>
yarattı kalın barça sansız kuluğ
<br>
یاراتتې قالېن بارچا سانسېز قولوغ
<br>
tilemişke bérdi ağırlık kamuğ
<br>
تیله‌میشکه بیردی آغېرلېق قاموغ
<br>
beyt 3723.
<br>
بیت (۳۷۲۳)
<br>
karañku titigsig bu börk ew içi
<br>
قاراڭقو تیتیگسیگ بو بؤرک ائو ایچی
<br>
yaruttı yaşık birle erklig küçi
<br>
یاروتتې یاشېق بیرله ارکلیگ کۆچی
<br>
beyt 3724.
<br>
بیت (۳۷۲۴)
<br>
yaşıl kök töritti kötürdi ediz
<br>
یاشېل کؤک تؤریتتی کؤتۆردی ائدیز
<br>
kün ay birle yulduz bezedi bediz
<br>
کۆن آی بیرله یولدوز بزه‌دی بدیز
<br>
beyt 3725.
<br>
بیت (۳۷۲۵)
<br>
kodısı yağız yér yaşıl suw bile
<br>
قۏدېسې یاغېز ییر یاشېل سوو بیله
<br>
örüsi süzük yél öze ot ula
<br>
اؤرۆسی سۆزۆک ییل اؤزه اۏت اولا
<br>
beyt 3726.
<br>
بیت (۳۷۲۶)
<br>
isig tumlığığ hem kuruğ ya ölüg
<br>
ایسیگ توملېغېغ هم قوروغ یا اؤلۆگ
<br>
yaraşturdı halkka tegürdi ülüg
<br>
یاراشتوردې خلققا تگۆردی اۆلۆگ
<br>
beyt 3727.
<br>
بیت (۳۷۲۷)
<br>
törütti tilek teg tilemiş tilek
<br>
تؤرۆتتی تیلک تگ تیله‌میش تیلک
<br>
kerek bolmadı anda arka yölek
<br>
کیرک بۏلمادې آندا آرقا یؤلک
<br>
beyt 3728.
<br>
بیت (۳۷۲۸)
<br>
tilese ağırlar tapuğsuz kuluğ
<br>
تیله‌سه آغېرلار تاپوغسوز قولوغ
<br>
tilese uçuzlar tusulmaz tapuğ
<br>
تیله‌سه اوچوزلار توسولماز تاپوغ
<br>
beyt 3729.
<br>
بیت (۳۷۲۹)
<br>
tilemiş tileki bolur bol tése
<br>
تیله‌میش تیلکی بۏلور بۏل تیسه
<br>
yorıtur kazâsın ne erse kese
<br>
یۏرېتور قضاسېن نه ایرسه کسه
<br>
beyt 3730.
<br>
بیت (۳۷۳۰)
<br>
üküş miñ selâmım sewüg sawçıka
<br>
اۆکۆش میڭ سلامېم سئوۆگ ساوچېقا
<br>
ol edgü kulavuz köni yolçıka
<br>
اۏل ائدگۆ قولاووز کؤنی یۏلچېقا
<br>
beyt 3731.
<br>
بیت (۳۷۳۱)
<br>
iligke du‘âçı bitidim bitig
<br>
ایلیگکه دعاچې بیتیدیم بیتیگ
<br>
selâmın esenlik öze ay tetig
<br>
سلامېن اسنلیک اؤزه آی تتیگ
<br>
beyt 3732.
<br>
بیت (۳۷۳۲)
<br>
ilig yarlıkamış bitig birle söz
<br>
ایلیگ یارلېقامېش بیتیگ بیرله سؤز
<br>
okıdım bitigin yaruk boldı köz
<br>
اۏقېدېم بیتیگین یاروق بۏلدې کؤز
<br>
beyt 3733.
<br>
بیت (۳۷۳۳)
<br>
üküş edgü yarlığ tümen öt erig
<br>
اۆکۆش ائدگۆ یارلېغ تۆمن اؤت اریگ
<br>
maña yarlıkamış kamuğ sözlerig
<br>
ماڭا یارلېقامېش قاموغ سؤزلریگ
<br>
beyt 3734.
<br>
بیت (۳۷۳۴)
<br>
yéme va‘deˆ kılmış üküş edgülük
<br>
ییمه وعده قېلمېش اۆکۆش ائدگۆلۆک
<br>
ağırlık açığlar yégü kedgülük
<br>
آغېرلېق آچېغلار ییگۆ کدگۆلۆک
<br>
beyt 3735.
<br>
بیت (۳۷۳۵)
<br>
yorığlı bu yalñuk bu ârzû öze
<br>
یۏرېغلې بو یالڭوق بو آرزو اؤزه
<br>
yorırlar tileyü ajunuğ keze
<br>
یۏرېرلار تیله‌یۆ آژونوغ کزه
<br>
beyt 3736.
<br>
بیت (۳۷۳۶)
<br>
tapuğsuz özüm bulsa edgü açığ
<br>
تاپوغسوز اؤزۆم بولسا ائدگۆ آچېغ
<br>
kalı taplamaz-men bu devlet tatığ
<br>
قالې تاپلاماز من بو دَولت تاتېغ
<br>
beyt 3737.
<br>
بیت (۳۷۳۷)
<br>
velîkin bu bir kaç müni bar adın
<br>
ولکن بو بیر قاچ مۆنی بار آدېن
<br>
özüm barsa yası ma kelgey kédin
<br>
اؤزۆم بارسا یاسې ما کلگَی کیدین
<br>
beyt 3738.
<br>
بیت (۳۷۳۸)
<br>
olarda biri bu tapuğ bilmez öz
<br>
اۏلاردا بیری بو تاپوغ بیلمز اؤز
<br>
barıp tapnumasa yarumağa yüz
<br>
بارېپ تاپنوماسا یاروماغا یۆز
<br>
beyt 3739.
<br>
بیت (۳۷۳۹)
<br>
törü yok toku yok yéme kılk kılınç
<br>
تؤرۆ یۏق تۏقو یۏق ییمه قېلق قېلېنچ
<br>
törüsüz tapuğçı yaramaz erinç
<br>
تؤرۆسۆز تاپوغچې یاراماز ارینچ
<br>
beyt 3740.
<br>
بیت (۳۷۴۰)
<br>
ikinçi cefâçı bu dünyâğ bilip
<br>
ایکینچی جفاچې بو دۆنیاغ بیلیپ
<br>
cefâ kıldım aşnu cefâ kılğa tép
<br>
جفا قېلدېم آشنو جفا قېلغا تیپ
<br>
beyt 3741.
<br>
بیت (۳۷۴۱)
<br>
bayatka sığındım özüñ bekledim
<br>
بایاتقا سېغېندېم اؤزۆڭ بکله‌دیم
<br>
bu dîn birle îmân küdezsü idim
<br>
بو دین بیرله ایمان کۆدزسۆ ایدیم
<br>
beyt 3742.
<br>
بیت (۳۷۴۲)
<br>
boğuzka eginke barım yetgey ök
<br>
بۏغوزقا اگینکه بارېم یئتگَی اؤک
<br>
nerek anda naru maña bolğa yük
<br>
نه‌رک آندا نارو ماڭا بۏلغا یۆک
<br>
beyt 3743.
<br>
بیت (۳۷۴۳)
<br>
boğuzka yéyim hem eginke kedim
<br>
بۏغوزقا ییییم هم اگینکه کدیم
<br>
maña kılmaz eksük törütgen idim
<br>
ماڭا قېلماز اکسۆک تؤرۆتگن ایدیم
<br>
beyt 3744.
<br>
بیت (۳۷۴۴)
<br>
törütti igidti bu üdke tegi
<br>
تؤرۆتتی ایگیدتی بو اۆدکه تگی
<br>
takı ma igidgey ay dünyâ begi
<br>
تاقې ما ایگیدگَی آی دۆنیا بگی
<br>
beyt 3745.
<br>
بیت (۳۷۴۵)
<br>
saña bérdi dünyâ esirkemedi
<br>
ساڭا بیردی دۆنیا اسیرکه‌مه‌دی
<br>
maña bérmegeymü bérigli idi
<br>
ماڭا بیرمه‌گَیمۆ بیریگلی ایدی
<br>
beyt 3746.
<br>
بیت (۳۷۴۶)
<br>
kamuğ edgü isiz çığay baylıkım
<br>
قاموغ ائدگۆ ایسیز چېغای بایلېقېم
<br>
bayattın körür-men ay ersig akım
<br>
بایاتتېن کؤرۆرمن آی ارسیگ آقېم
<br>
beyt 3747.
<br>
بیت (۳۷۴۷)
<br>
bayat kapğı tuttum kılur-men tapuğ
<br>
بایات قاپغې توتتوم قېلورمن تاپوغ
<br>
kamuğ halk yumıtğu bu ol çın kapuğ
<br>
قاموغ خلق یومېتغو بو اۏل چېن قاپوغ
<br>
beyt 3748.
<br>
بیت (۳۷۴۸)
<br>
saña ya seniñ kapğıña men barıp
<br>
ساڭا یا سنیڭ قاپغېڭا من بارېپ
<br>
negüni tileyin tiriglik ıdıp
<br>
نه‌گۆنی تیله‌یین تیریگلیک اېدېپ
<br>
beyt 3749.
<br>
بیت (۳۷۴۹)
<br>
ikigü bayat kullarımız biz ök
<br>
ایکیگۆ بایات قوللارېمېز بیز اؤک
<br>
bu kulluk içinde kurumız tüz ök
<br>
بو قوللوق ایچینده قورومېز تۆز اؤک
<br>
beyt 3750.
<br>
بیت (۳۷۵۰)
<br>
bu kul kulka kulluk yarağsız bolur
<br>
بو قول قولقا قوللوق یاراغسېز بۏلور
<br>
tapuğçıkatapsa uçuzluk bulur
<br>
تاپوغچېقاتاپسا اوچوزلوق بولور
<br>
beyt 3751.
<br>
بیت (۳۷۵۱)
<br>
kişi himmeti bolsa mundağ kerek
<br>
کیشی همّتی بۏلسا مونداغ کیرک
<br>
bayat tapğı kılsa urunsa yürek
<br>
بایات تاپغې قېلسا اورونسا یۆرک
<br>
beyt 3752.
<br>
بیت (۳۷۵۲)
<br>
idi yakşı aymış süzülmiş köñül
<br>
ایدی یاقشې آیمېش سۆزۆلمیش کؤڭۆل
<br>
eşitgil ay bilge ukuşluğ amul
<br>
ائشیتگیل آی بیلگه اوقوشلوغ آمول
<br>
beyt 3753.
<br>
بیت (۳۷۵۳)
<br>
açığlı toduğlıka kılma tapuğ
<br>
آچېغلې تۏدوغلېقا قېلما تاپوغ
<br>
negüke kılur sen tapuğka butuğ
<br>
نه‌گۆکه قېلور سن تاپوغقا بوتوغ
<br>
beyt 3754.
<br>
بیت (۳۷۵۴)
<br>
tapın bir bayatka tuşı tınmadın
<br>
تاپېن بیر بایاتقا توشې تېنمادېن
<br>
tünün kündüzün bul açığlığ kapuğ
<br>
تۆنۆن کۆندۆزۆن بول آچېغلېغ قاپوغ
<br>
beyt 3755.
<br>
بیت (۳۷۵۵)
<br>
ay ilig bu tört hâcetim kıl revâ
<br>
آی ایلیگ بو تؤرت حاجتیم قېل روا
<br>
saña tapnayın men elig yüz ova
<br>
ساڭا تاپنایېن من ائلیگ یۆز اۏوا
<br>
beyt 3756.
<br>
بیت (۳۷۵۶)
<br>
tiriglik kolur-men özüm ölgüsüz
<br>
تیریگلیک قۏلورمن اؤزۆم اؤلگۆسۆز
<br>
yégitlik tiler-men karı bolğusuz
<br>
ییگیتلیک تیلرمن قارې بۏلغوسوز
<br>
beyt 3757.
<br>
بیت (۳۷۵۷)
<br>
esen tut méni sen tuçı igsizin
<br>
اسن توت مینی سن توچې ایگسیزین
<br>
bayutğıl çığay kılmağıl neñsizin
<br>
بایوتغېل چېغای قېلماغېل نڭسیزین
<br>
beyt 3758.
<br>
بیت (۳۷۵۸)
<br>
bu tört neñ maña bir saña tapnayın
<br>
بو تؤرت نڭ ماڭا بیر ساڭا تاپنایېن
<br>
sewüg cân yuluğlap özüm itneyin
<br>
سئوۆگ جان یولوغلاپ اؤزۆم ایتنه‌یین
<br>
beyt 3759.
<br>
بیت (۳۷۵۹)
<br>
bu neñler maña bérse sen ay ilig
<br>
بو نڭلر ماڭا بیرسه سن آی ایلیگ
<br>
özüm kul kılayın béreyin elig
<br>
اؤزۆم قول قېلایېن بیره‌یین ائلیگ
<br>
beyt 3760.
<br>
بیت (۳۷۶۰)
<br>
munı bérgüke bir küçüñ yetmese
<br>
مونې بیرگۆکه بیر کۆچۆڭ یئتمه‌سه
<br>
ne artuklukuñ bar maña ay kese
<br>
نه آرتوقلوقوڭ بار ماڭا آی کسه
<br>
beyt 3761.
<br>
بیت (۳۷۶۱)
<br>
yégü kedgü erse yégüm bar kedim
<br>
ییگۆ کدگۆ ایرسه ییگۆم بار کدیم
<br>
takı ma kerek bolsa bérgey idim
<br>
تاقې ما کیرک بۏلسا بیرگَی ایدیم
<br>
beyt 3762.
<br>
بیت (۳۷۶۲)
<br>
ağırlık uçuzluk bayattın-turur
<br>
آغېرلېق اوچوزلوق بایاتتېن تورور
<br>
ölüm ya tiriglik hem andın erür
<br>
اؤلۆم یا تیریگلیک هم آندېن ایرۆر
<br>
beyt 3763.
<br>
بیت (۳۷۶۳)
<br>
munı çın biligli ukuşluğ kişi
<br>
مونې چېن بیلیگلی اوقوشلوغ کیشی
<br>
adınsığ bolurmu ay ilçi başı
<br>
آدېنسېغ بۏلورمو آی ایلچی باشې
<br>
beyt 3764.
<br>
بیت (۳۷۶۴)
<br>
méni bir bayatım küdezmişi teg
<br>
مینی بیر بایاتېم کۆدزمیشی تگ
<br>
küdezümegey sen ayâ aslı beg
<br>
کۆدزۆمه‌گَی سن آیا آسلې بگ
<br>
beyt 3765.
<br>
بیت (۳۷۶۵)
<br>
séni men küdezgü kerek men kéçe
<br>
سینی من کۆدزگۆ کیرک من کیچه
<br>
méni ol küdezür söz aydım aça
<br>
مینی اۏل کۆدزۆر سؤز آیدېم آچا
<br>
beyt 3766.
<br>
بیت (۳۷۶۶)
<br>
özüñ todmağınça maña tegmez aş
<br>
اؤزۆڭ تۏدماغېنچا ماڭا تگمز آش
<br>
mini todrur öñdün özi yémez aş
<br>
مینی تۏدرور اؤڭدۆن اؤزی ییمز آش
<br>
beyt 3767.
<br>
بیت (۳۷۶۷)
<br>
ötügçi kereksiz muñadsa özüm
<br>
اؤتۆگچی کیرکسیز موڭادسا اؤزۆم
<br>
tilim tepremedin eşitür sözüm
<br>
تیلیم تپره‌مه‌دین ائشیتۆر سؤزۆم
<br>
beyt 3768.
<br>
بیت (۳۷۶۸)
<br>
kapuğçı tıdumaz ya yol kılğuçı
<br>
قاپوغچې تېدوماز یا یۏل قېلغوچې
<br>
tegürmez maña bir küwez kür küçi
<br>
تیگۆرمز ماڭا بیر کۆوز کۆر کۆچی
<br>
beyt 3769.
<br>
بیت (۳۷۶۹)
<br>
saña yazsa-men sen keçürmege sen
<br>
ساڭا یازسا من سن کئچۆرمگه سن
<br>
keçürgey idim miñ yazuk kılsa-men
<br>
کئچۆرگَی ایدیم میڭ یازوق قېلسا من
<br>
beyt 3770.
<br>
بیت (۳۷۷۰)
<br>
negü tér eşitgil yazukluğ kulı
<br>
نه‌گۆ تیر ائشیتگیل یازوقلوغ قولې
<br>
köñül sırrı açtı kör ötnür tili
<br>
کؤڭۆل سېرّې آچتې کؤر اؤتنۆر تیلی
<br>
beyt 3771.
<br>
بیت (۳۷۷۱)
<br>
ayâ çın vefâlığ bağırsak idim
<br>
آیا چېن وفالېغ باغېرساق ایدیم
<br>
seniñde bağırsak adın bulmadım
<br>
سنیڭده باغېرساق آدېن بولمادېم
<br>
beyt 3772.
<br>
بیت (۳۷۷۲)
<br>
muñadmış özümke bérür sen tilek
<br>
موڭادمېش اؤزۆمکه بیرۆر سن تیلک
<br>
yawuz arkasızka sen arka yölek
<br>
یاووز آرقاسېزقا سن آرقا یؤلک
<br>
beyt 3773.
<br>
بیت (۳۷۷۳)
<br>
igimke şifâ sen sakınçka sewinç
<br>
ایگیمکه شفا سن ساقېنچقا سئوینچ
<br>
muñumka tayançım irikse awınç
<br>
موڭومقا تایانچېم ایریکسه آوېنچ
<br>
beyt 3774.
<br>
بیت (۳۷۷۴)
<br>
küwençim awınçım sewinçim kamuğ
<br>
کۆوه‌نچیم آوېنچېم سئوینچیم قاموغ
<br>
sewinçiñ içinde-turur ay uluğ
<br>
سئوینچیڭ ایچینده تورور آی اولوغ
<br>
beyt 3775.
<br>
بیت (۳۷۷۵)
<br>
üküş kıldım emdi saña men yazuk
<br>
اۆکۆش قېلدېم ایمدی ساڭا من یازوق
<br>
seniñ rahmetiñde bu yazuk az ok
<br>
سنیڭ رحمتیڭده بو یازوق آز اۏق
<br>
beyt 3776.
<br>
بیت (۳۷۷۶)
<br>
keçürgil yazukum saña yası yok
<br>
کئچۆرگیل یازوقوم ساڭا یاسې یۏق
<br>
kınama méni sen saña asğı yok
<br>
قېناما مینی سن ساڭا آسغې یۏق
<br>
beyt 3777.
<br>
بیت (۳۷۷۷)
<br>
yazukum telim erse rahmet me bar
<br>
یازوقوم تلیم ایرسه رحمت مه بار
<br>
anı kıl meniñ birle séndin yarar
<br>
آنې قېل منیڭ بیرله سیندین یارار
<br>
beyt 3778.
<br>
بیت (۳۷۷۸)
<br>
eger kınasa sen yarağlığ ma men
<br>
اگر قېناسا سن یاراغلېغ ما من
<br>
keçürse keçür sen yarağlığ ma sen
<br>
کئچۆرسه کئچۆر سن یاراغلېغ ما سن
<br>
beyt 3779.
<br>
بیت (۳۷۷۹)
<br>
bilir sen bilir-men séni bir idim
<br>
بیلیر سن بیلیرمن سینی بیر ایدیم
<br>
bilir-men bilir sen séni bir tédim
<br>
بیلیرمن بیلیر سن سینی بیر تیدیم
<br>
beyt 3780.
<br>
بیت (۳۷۸۰)
<br>
otun-men otunluk bile öz ulır
<br>
اۏتون من اۏتونلوق بیله اؤز اولېر
<br>
tüzün sen tüzünlük me séndin kelir
<br>
تۆزۆن سن تۆزۆنلۆک مه سیندین کلیر
<br>
beyt 3781.
<br>
بیت (۳۷۸۱)
<br>
orunçak-turur bu sewüg cân revân
<br>
اۏرونچاق تورور بو سئوۆگ جان روان
<br>
orunçak yana bir kötürmez bu cân
<br>
اۏرونچاق یانا بیر کؤتۆرمز بو جان
<br>
beyt 3782.
<br>
بیت (۳۷۸۲)
<br>
ay ilig bu dünyâ keçimlig-turur
<br>
آی ایلیگ بو دۆنیا کئچیملیگ تورور
<br>
tiriglik küniñe tüker alkınur
<br>
تیریگلیک کۆنیڭه تۆکر آلقېنور
<br>
beyt 3783.
<br>
بیت (۳۷۸۳)
<br>
negüke ınanıp sakıñu uzun
<br>
نه‌گۆکه اېنانېپ ساقېڭو اوزون
<br>
negüke süçinip awıñu özün
<br>
نه‌گۆکه سۆچینیپ آوېڭو اؤزۆن
<br>
beyt 3784.
<br>
بیت (۳۷۸۴)
<br>
ata bardı iş tuş éçi ya ini
<br>
آتا باردې ایش توش ایچی یا اینی
<br>
ana bardı oğluñ kızıñ kör kanı
<br>
آنا باردې اۏغلوڭ قېزېڭ کؤر قانې
<br>
beyt 3785.
<br>
بیت (۳۷۸۵)
<br>
ölüglig körür sen ölüg sen tirig
<br>
اؤلۆگلیگ کؤرۆر سن اؤلۆگ سن تیریگ
<br>
sizik tutma bir kün eşüñey yérig
<br>
سیزیک توتما بیر کۆن ائشۆڭَی ییریگ
<br>
beyt 3786.
<br>
بیت (۳۷۸۶)
<br>
usanma ay ilig udıma odun
<br>
اوسانما آی ایلیگ اودېما اۏدون
<br>
özüñde kédin edgü atıñ kodun
<br>
اؤزۆڭده کیدین ائدگۆ آتېڭ قۏدون
<br>
beyt 3787.
<br>
بیت (۳۷۸۷)
<br>
yawa kıldıñ erse keçürmiş künüñ
<br>
یاوا قېلدېڭ ایرسه کئچۆرمیش کۆنۆڭ
<br>
yawa kılma emdi keligli tünüñ
<br>
یاوا قېلما ایمدی کلیگلی تۆنۆڭ
<br>
beyt 3788.
<br>
بیت (۳۷۸۸)
<br>
keçer kün içinde kerekiñ alın
<br>
کئچر کۆن ایچینده کیرکیڭ آلېن
<br>
köçütçi kelirke itigin kılın
<br>
کؤچۆتچی کلیرکه ایتیگین قېلېن
<br>
beyt 3789.
<br>
بیت (۳۷۸۹)
<br>
bu hâlığ körürde meniñ bu közüm
<br>
بو حالېغ کؤرۆرده منیڭ بو کؤزۆم
<br>
negü teg barağay saña bu özüm
<br>
نه‌گۆ تگ باراغای ساڭا بو اؤزۆم
<br>
beyt 3790.
<br>
بیت (۳۷۹۰)
<br>
cefâlığ ajundın kötürdüm köñül
<br>
جفالېغ آژوندېن کؤتۆردۆم کؤڭۆل
<br>
vefâlığ idimke sığındım amul
<br>
وفالېغ ایدیمکه سېغېندېم آمول
<br>
beyt 3791.
<br>
بیت (۳۷۹۱)
<br>
kodu bér ay ilig méni sen maña
<br>
قۏدو بیر آی ایلیگ مینی سن ماڭا
<br>
du‘âçı bolayın bu yérde saña
<br>
دعاچې بۏلایېن بو ییرده ساڭا
<br>
beyt 3792.
<br>
بیت (۳۷۹۲)
<br>
negüke tusulğay saña bu özüm
<br>
نه‌گۆکه توسولغای ساڭا بو اؤزۆم
<br>
özüñke özüñ ök tusul tut sözüm
<br>
اؤزۆڭکه اؤزۆڭ اؤک توسول توت سؤزۆم
<br>
beyt 3793.
<br>
بیت (۳۷۹۳)
<br>
kişidin tüñüldüm tüñül sen yéme
<br>
کیشیدین تۆڭۆلدۆم تۆڭۆل سن ییمه
<br>
kişidin asığ yok saña ya maña
<br>
کیشیدین آسېغ یۏق ساڭا یا ماڭا
<br>
beyt 3794.
<br>
بیت (۳۷۹۴)
<br>
men emdi bu kalmış tiriglik ıdıp
<br>
من ایمدی بو قالمېش تیریگلیک اېدېپ
<br>
bayatım sewinçin tiler-men tapıp
<br>
بایاتېم سئوینچین تیلرمن تاپېپ
<br>
beyt 3795.
<br>
بیت (۳۷۹۵)
<br>
barı tap kereksiz adın artukum
<br>
بارې تاپ کیرکسیز آدېن آرتوقوم
<br>
bu dünyâ tüpi ked öyük ol sukum
<br>
بو دۆنیا تۆپی کد اؤیۆک اۏل سوقوم
<br>
beyt 3796.
<br>
بیت (۳۷۹۶)
<br>
tüpi yél keçer teg tiriglik keçip
<br>
تۆپی ییل کئچر تگ تیریگلیک کئچیپ
<br>
odundum men emdi küyer-men açıp
<br>
اۏدوندوم من ایمدی کۆیر من آچېپ
<br>
beyt 3797.
<br>
بیت (۳۷۹۷)
<br>
egin bütti boğuzum yéme boldı tok
<br>
اگین بۆتتی بۏغوزوم ییمه بۏلدې تۏق
<br>
töbün barsu dünyâ adın asğı yok
<br>
تؤبۆن بارسو دۆنیا آدېن آسغې یۏق
<br>
beyt 3798.
<br>
بیت (۳۷۹۸)
<br>
negü tér eşit boğuzı egni bütün
<br>
نه‌گۆ تیر ائشیت بۏغوزې اگنی بۆتۆن
<br>
barım tap tése er bolur beg kutun
<br>
بارېم تاپ تیسه ار بۏلور بگ قوتون
<br>
beyt 3799.
<br>
بیت (۳۷۹۹)
<br>
idi yakşı aymış tapı bolmış er
<br>
ایدی یاقشې آیمېش تاپې بۏلمېش ار
<br>
tapılık içinde kutı tolmış er
<br>
تاپېلېق ایچینده قوتې تۏلمېش ار
<br>
beyt 3800.
<br>
بیت (۳۸۰۰)
<br>
boğuzka yéyimçe ajunda yédim tap
<br>
بۏغوزقا ییییمچه آژوندا ییدیم تاپ
<br>
eginke kedimçe eginde kedim tap
<br>
اگینکه کدیمچه ایگینده کدیم تاپ
<br>
beyt 3801.
<br>
بیت (۳۸۰۱)
<br>
tiriglik bolurça yégümni bulur-men
<br>
تیریگلیک بۏلورچا ییگۆمنی بولور من
<br>
kerek bolsa bérgey maña bir idim tap
<br>
کیرک بۏلسا بیرگَی ماڭا بیر ایدیم تاپ
<br>
beyt 3802.
<br>
بیت (۳۸۰۲)
<br>
tusulmak üçün ünder erse ilig
<br>
توسولماق اۆچۆن اۆندر ایرسه ایلیگ
<br>
meniñde tusulğu ukuş yok bilig
<br>
منیڭده توسولغو اوقوش یۏق بیلیگ
<br>
beyt 3803.
<br>
بیت (۳۸۰۳)
<br>
kalı él işiñe tusulsu tése
<br>
قالې ایل ایشیڭه توسولسو تیسه
<br>
tusulğu yéri yok söz aydım kese
<br>
توسولغو ییری یۏق سؤز آیدېم کسه
<br>
beyt 3804.
<br>
بیت (۳۸۰۴)
<br>
kalı iş küdügdin tér erse maña
<br>
قالې ایش کۆدۆگدین تیر ایرسه ماڭا
<br>
miñ er işi kılğay kadaşım saña
<br>
میڭ ار ایشی قېلغای قاداشېم ساڭا
<br>
beyt 3805.
<br>
بیت (۳۸۰۵)
<br>
apañ edgü tér erse ilig méni
<br>
آپاڭ ائدگۆ تیر ایرسه ایلیگ مینی
<br>
özüñ edgü bolsu yarutğay séni
<br>
اؤزۆڭ ائدگۆ بۏلسو یاروتغای سینی
<br>
beyt 3806.
<br>
بیت (۳۸۰۶)
<br>
miñ edgüg adakını tutğınça sen
<br>
میڭ ائدگۆگ آداقېنې توتغېنچا سن
<br>
yakañnı bir ök yolı tutğıl esen
<br>
یاقاڭنې بیر اؤک یۏلې توتغېل اسن
<br>
beyt 3807.
<br>
بیت (۳۸۰۷)
<br>
ajunda çawıkmış ne törlüg eren
<br>
آژوندا چاوېقمېش نه تؤرلۆگ ارن
<br>
iligke yumıtmış-turur miñ tümen
<br>
ایلیگکه یومېتمېش تورور میڭ تۆمن
<br>
beyt 3808.
<br>
بیت (۳۸۰۸)
<br>
negü bolğa méndin iligke asığ
<br>
نه‌گۆ بۏلغا میندین ایلیگکه آسېغ
<br>
asığsız işig kılsa bolmaz tatığ
<br>
آسېغسېز ایشیگ قېلسا بۏلماز تاتېغ
<br>
beyt 3809.
<br>
بیت (۳۸۰۹)
<br>
özüm ‘udri koldum men emdi saña
<br>
اؤزۆم أُدری قۏلدوم من ایمدی ساڭا
<br>
kodu bér méni sen sarılma maña
<br>
قۏدو بیر مینی سن سارېلما ماڭا
<br>
beyt 3810.
<br>
بیت (۳۸۱۰)
<br>
takı ma negü söz yorımış alın
<br>
تاقې ما نه‌گۆ سؤز یۏرېمېش آلېن
<br>
kadaşım eşitti ötüñey tilin
<br>
قاداشېم ائشیتتی اؤتۆڭئی تیلین
<br>
beyt 3811.
<br>
بیت (۳۸۱۱)
<br>
tüketti sözin türdi badı bitig
<br>
تۆکتتی سؤزین تۆردی بادې بیتیگ
<br>
sunup bérdi aldı kadaşı tetig
<br>
سونوپ بیردی آلدې قاداشې تتیگ
<br>
beyt 3812.
<br>
بیت (۳۸۱۲)
<br>
ayur-men bitidim tilekim sözüm
<br>
آیورمن بیتیدیم تیلکیم سؤزۆم
<br>
tilin sözlemiş soz eşittiñ tüzüm
<br>
تیلین سؤزله‌میش سۏز ائشیتتیڭ تۆزۆم
<br>
beyt 3813.
<br>
بیت (۳۸۱۳)
<br>
tilin me ötüñil eşitsün ilig
<br>
تیلین مه اؤتۆڭیل ائشیتسۆن ایلیگ
<br>
kodu bérsü méndin kötürsü elig
<br>
قۏدو بیرسۆ میندین کؤتۆرسۆ ائلیگ
<br>
beyt 3814.
<br>
بیت (۳۸۱۴)
<br>
yalawaç söz éltür yanutı kolur
<br>
یالاواچ سؤز ایلتۆر یانوتې قۏلور
<br>
yanut söz eşittiñ tegür ay unur
<br>
یانوت سؤز ائشیتتیڭ تگۆر آی اونور
<br>
beyt 3815.
<br>
بیت (۳۸۱۵)
<br>
negü tér eşitgil uç ordu hanı
<br>
نه‌گۆ تیر ائشیتگیل اوچ اۏردو خانې
<br>
tüzü ilke yañzap söz aymış köni
<br>
تۆزۆ ایلکه یاڭزاپ سؤز آیمېش کؤنی
<br>
beyt 3816.
<br>
بیت (۳۸۱۶)
<br>
yalawaçka mün yok sözin kıymasa
<br>
یالاواچقا مۆن یۏق سؤزین قېیماسا
<br>
tutuzmış sözüg çın tükel sözlese
<br>
توتوزمېش سؤزۆگ چېن تۆکل سؤزله‌سه
<br>
beyt 3817.
<br>
بیت (۳۸۱۷)
<br>
takı munda yégrek ayur türk hanı
<br>
تاقې موندا ییگرک آیور تۆرک خانې
<br>
kınama yalawaç söz aysa köni
<br>
قېناما یالاواچ سؤز آیسا کؤنی
<br>
beyt 3818.
<br>
بیت (۳۸۱۸)
<br>
yalawaçka bolmaz ölüm ya kıyın
<br>
یالاواچقا بۏلماز اؤلۆم یا قېیېن
<br>
eşitmiş sözin çın tegürse tilin
<br>
ائشیتمیش سؤزین چېن تگۆرسه تیلین
<br>
beyt 3819.
<br>
بیت (۳۸۱۹)
<br>
yalawaç tédüküm bu ilçi-turur
<br>
یالاواچ تیدۆکۆم بو ایلچی تورور
<br>
bu ilçi sözin aysa ölmez kalur
<br>
بو ایلچی سؤزین آیسا اؤلمز قالور
<br>
beyt 3820.
<br>
بیت (۳۸۲۰)
<br>
yalawaç tutuzmış sözin sözlese
<br>
یالاواچ توتوزمېش سؤزین سؤزله‌سه
<br>
açığ bir tilin ög söz aydım kese
<br>
آچېغ بیر تیلین اؤگ سؤز آیدېم کسه
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3821.
<br>
بیت (۳۸۲۱)
<br>
yanut bérdi ögdülmiş aydı sözüg
<br>
یانوت بیردی اؤگدۆلمیش آیدې سؤزۆگ
<br>
eşittim negü sözledi söz özüñ
<br>
ائشیتتیم نه‌گۆ سؤزله‌دی سؤز اؤزۆڭ
<br>
beyt 3822.
<br>
بیت (۳۸۲۲)
<br>
bitidiñ bitigke yanutı bitig
<br>
بیتیدیڭ بیتیگکه یانوتې بیتیگ
<br>
maña bir béreyin ay bilge tetig
<br>
ماڭا بیر بیره‌یین آی بیلگه تتیگ
<br>
beyt 3823.
<br>
بیت (۳۸۲۳)
<br>
velîkin sézikim bu ol ay kadaş
<br>
ولکن سیزیکیم بو اۏل آی قاداش
<br>
ilig kılmağay kör séni özde taş
<br>
ایلیگ قېلماغای کؤر سینی اؤزده تاش
<br>
beyt 3824.
<br>
بیت (۳۸۲۴)
<br>
yanamu méni ıdğay erki ilig
<br>
یانامو مینی اېدغای ارکی ایلیگ
<br>
okığalı yandru ay kılkı silig
<br>
اۏقېغالې یاندرو آی قېلقې سیلیگ
<br>
beyt 3825.
<br>
بیت (۳۸۲۵)
<br>
yana yandru terkin méni ıdğa ol
<br>
یانا یاندرو ترکین مینی اېدغا اۏل
<br>
eger barmasa sen köñül kodğa ol
<br>
اگر بارماسا سن کؤڭۆل قۏدغا اۏل
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3826.
<br>
بیت (۳۸۲۶)
<br>
yanut bérdi odğurmış aydı kadaş
<br>
یانوت بیردی اۏدغورمېش آیدې قاداش
<br>
bu söz sözlemegil köñül bolğa baş
<br>
بو سؤز سؤزله‌مه‌گیل کؤڭۆل بۏلغا باش
<br>
beyt 3827.
<br>
بیت (۳۸۲۷)
<br>
özüm barğu ermez bu yérdin naru
<br>
اؤزۆم بارغو ایرمز بو ییردین نارو
<br>
özüñ emgetip kelme yandru berü
<br>
اؤزۆڭ امگتیپ کلمه‌ یاندرو بئرۆ
<br>
beyt 3828.
<br>
بیت (۳۸۲۸)
<br>
tilep bolmağu neñ tilese yawuz
<br>
تیلپ بۏلماغو نڭ تیله‌سه یاووز
<br>
yorımağu söz sözlese sen uçuz
<br>
یۏرېماغو سؤز سؤزله‌سه سن اوچوز
<br>
beyt 3829.
<br>
بیت (۳۸۲۹)
<br>
negü tér eşit emdi bilgi koyuğ
<br>
نه‌گۆ تیر ائشیت ایمدی بیلگی قۏیوغ
<br>
sınap bilgüçi edgü isiz kamuğ
<br>
سېناپ بیلگۆچی ائدگۆ ایسیز قاموغ
<br>
beyt 3830.
<br>
بیت (۳۸۳۰)
<br>
kolup bérmegü neñi kolma küçün
<br>
قۏلوپ بیرمه‌گۆ نڭی قۏلما کۆچۆن
<br>
tilep bolmağu neñ tileme küçün
<br>
تیلپ بۏلماغو نڭ تیله‌مه کۆچۆن
<br>
beyt 3831.
<br>
بیت (۳۸۳۱)
<br>
yorıp tegmegü yérke barma yadağ
<br>
یۏرېپ تگمه‌گۆ ییرکه بارما یاداغ
<br>
kalı bardıñ erse öz emger küçün
<br>
قالې باردېڭ ایرسه اؤز امگر کۆچۆن
<br>
beyt 3832.
<br>
بیت (۳۸۳۲)
<br>
yana aydı odğurmış emdi yorı
<br>
یانا آیدې اۏدغورمېش ایمدی یۏرې
<br>
yana ewre kelme ay ersig urı
<br>
یانا ائوره کلمه‌ آی ارسیگ اورې
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3833.
<br>
بیت (۳۸۳۳)
<br>
örü turdı ögdülmiş aydı sözüm
<br>
اؤرۆ توردې اؤگدۆلمیش آیدې سؤزۆم
<br>
kesildi seniñdin barayın özüm
<br>
کسیلدی سنیڭدین بارایېن اؤزۆم
<br>
beyt 3834.
<br>
بیت (۳۸۳۴)
<br>
kadaşı uzattı kör ögdülmişig
<br>
قاداشې اوزاتتې کؤر اؤگدۆلمیشیگ
<br>
tutuzdı takı söz ömiş bilmişig
<br>
توتوزدې تاقې سؤز اؤمیش بیلمیشیگ
<br>
beyt 3835.
<br>
بیت (۳۸۳۵)
<br>
atın mindi ögdülmiş ewre yanıp
<br>
آتېن میندی اؤگدۆلمیش ائوره یانېپ
<br>
ewiñe kelip tüşti yattı tınıp
<br>
ائویڭه کلیپ تۆشتی یاتتې تېنېپ
<br>
beyt 3836.
<br>
بیت (۳۸۳۶)
<br>
yaşık yérke yandı yüzin kizledi
<br>
یاشېق ییرکه یاندې یۆزین کیزله‌دی
<br>
kalık meñzi kiş teg bolup örledi
<br>
قالېق مڭزی کیش تگ بۏلوپ اؤرله‌دی
<br>
beyt 3837.
<br>
بیت (۳۸۳۷)
<br>
ajun türtti yüzke kömür teg boduğ
<br>
آژون تۆرتتی یۆزکه کؤمۆر تگ بۏدوغ
<br>
körür köz yumuldı udıdı oduğ
<br>
کؤرۆر کؤز یومولدې اودېدې اۏدوغ
<br>
beyt 3838.
<br>
بیت (۳۸۳۸)
<br>
töşek koldı yattı kör ögdülmiş e
<br>
تؤشک قۏلدې یاتتې کؤر اؤگدۆلمیش ائ
<br>
udıp bardı ança kötürdi baş a
<br>
اودېپ باردې آنچا کؤتۆردی باش آ
<br>
beyt 3839.
<br>
بیت (۳۸۳۹)
<br>
toğardın butıklandı ot teg yalın
<br>
تۏغاردېن بوتېقلاندې اۏت تگ یالېن
<br>
yarudı yañı yüz açar teg kelin
<br>
یارودې یاڭې یۆز آچار تگ کلین
<br>
beyt 3840.
<br>
بیت (۳۸۴۰)
<br>
kopa keldi örlep sata kalkanı
<br>
قۏپا کلدی اؤرله‌پ ساتا قالقانې
<br>
ajun meñzi boldı ürüñ erdini
<br>
آژون مڭزی بۏلدې اۆرۆڭ اردینی
<br>
beyt 3841.
<br>
بیت (۳۸۴۱)
<br>
çıkıp karşıka bardı ewdin turup
<br>
چېقېپ قارشېقا باردې ائودین توروپ
<br>
iligke köründi özi yol kolup
<br>
ایلیگکه کؤرۆندی اؤزی یۏل قۏلوپ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 3842.
<br>
بیت (۳۸۴۲)
<br>
ayıttı ilig aşnu odğurmışığ
<br>
آیېتتې ایلیگ آشنو اۏدغورمېشېغ
<br>
ayur sözle keltür sözüñni bışığ
<br>
آیور سؤزله کلتۆر سؤزۆڭنی بېشېغ
<br>
beyt 3843.
<br>
بیت (۳۸۴۳)
<br>
negü az yorıdı ne boldı işiñ
<br>
نه‌گۆ آز یۏرېدې نه بۏلدې ایشیڭ
<br>
tilekiñ ne boldı kelürmü işiñ
<br>
تیلکیڭ نه بۏلدې کلۆرمۆ ایشیڭ
<br>
beyt 3844.
<br>
بیت (۳۸۴۴)
<br>
bitig bérdi ögdülmiş aşnu turup
<br>
بیتیگ بیردی اؤگدۆلمیش آشنو توروپ
<br>
ilig aldı açtı okıdı körüp
<br>
ایلیگ آلدې آچتې اۏقېدې کؤرۆپ
<br>
beyt 3845.
<br>
بیت (۳۸۴۵)
<br>
yüzi kızdı oñdı yana külçirip
<br>
یۆزی قېزدې اۏڭدې یانا کۆلچیریپ
<br>
sakındı bir ança uzun kéç irip
<br>
ساقېندې بیر آنچا اوزون کیچ ایریپ
<br>
beyt 3846.
<br>
بیت (۳۸۴۶)
<br>
ayur bu kadaşıñ irig sözlemiş
<br>
آیور بو قاداشېڭ ایریگ سؤزله‌میش
<br>
añar torku ıdtım tiken çiknemiş
<br>
آڭار تۏرقو اېدتېم تیکن چیکنه‌میش
<br>
beyt 3847.
<br>
بیت (۳۸۴۷)
<br>
müni yok bu sözke köni sözlemiş
<br>
مۆنی یۏق بو سؤزکه کؤنی سؤزله‌میش
<br>
köni söz irig ol irig çoğlamış
<br>
کؤنی سؤز ایریگ اۏل ایریگ چۏغلامېش
<br>
beyt 3848.
<br>
بیت (۳۸۴۸)
<br>
negü erdi sözler tilin sözlemiş
<br>
نه‌گۆ ایردی سؤزلر تیلین سؤزله‌میش
<br>
maña ayğıl emdi eşitmiş ömiş
<br>
ماڭا آیغېل ایمدی ائشیتمیش اؤمیش
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3849.
<br>
بیت (۳۸۴۹)
<br>
ötündi iligke eşitmiş sözin
<br>
اؤتۆندی ایلیگکه ائشیتمیش سؤزین
<br>
ne yañlığ yorıtmış sözin tüp tözin
<br>
نه یاڭلېغ یۏرېتمېش سؤزین تۆپ تؤزین
<br>
beyt 3850.
<br>
بیت (۳۸۵۰)
<br>
ayur söz yorıdı neçe törlügün
<br>
آیور سؤز یۏرېدې نئچه تؤرلۆگۆن
<br>
ol aydı men aydım ukuşun ögün
<br>
اۏل آیدې من آیدېم اوقوشون اؤگۆن
<br>
beyt 3851.
<br>
بیت (۳۸۵۱)
<br>
meniñ sözçe barça yanut kıldı söz
<br>
منیڭ سؤزچه بارچا یانوت قېلدې سؤز
<br>
takı tuttum erse katığ yumdı köz
<br>
تاقې توتتوم ایرسه قاتېغ یومدې کؤز
<br>
beyt 3852.
<br>
بیت (۳۸۵۲)
<br>
negü kıldım erse berü kelmedi
<br>
نه‌گۆ قېلدېم ایرسه بئرۆ کلمه‌دی
<br>
kese sözledi söz köñül bérmedi
<br>
کسه سؤزله‌دی سؤز کؤڭۆل بیرمه‌دی
<br>
beyt 3853.
<br>
بیت (۳۸۵۳)
<br>
eşitti anıñ sözlerin kör ilig
<br>
ائشیتتی آنېڭ سؤزلرین کؤر ایلیگ
<br>
sözi erdi barça ukuş ög bilig
<br>
سؤزی ایردی بارچا اوقوش اؤگ بیلیگ
<br>
beyt 3854.
<br>
بیت (۳۸۵۴)
<br>
takı ârzûladı komıdı köñül
<br>
تاقې آرزولادې قۏمېدې کؤڭۆل
<br>
komısa köñül kör kişike muñ ol
<br>
قۏمېسا کؤڭۆل کؤر کیشیکه موڭ اۏل
<br>
beyt 3855.
<br>
بیت (۳۸۵۵)
<br>
körü barsa yakşı ayur er başı
<br>
کؤرۆ بارسا یاقشې آیور ار باشې
<br>
köñül bulnasa boldı erksiz kişi
<br>
کؤڭۆل بولناسا بۏلدې ارکسیز کیشی
<br>
beyt 3856.
<br>
بیت (۳۸۵۶)
<br>
beg ol bu köñül kör kamuğ öz kulı
<br>
بگ اۏل بو کؤڭۆل کؤر قاموغ اؤز قولې
<br>
begi kança barsa udu kul yolı
<br>
بگی قانچا بارسا اودو قول یۏلې
<br>
beyt 3857.
<br>
بیت (۳۸۵۷)
<br>
komısa köñül kör tilese tilek
<br>
قۏمېسا کؤڭۆل کؤر تیله‌سه تیلک
<br>
tilek bolmağınça bu bulmaz yölek
<br>
تیلک بۏلماغېنچا بو بولماز یؤلک
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3858.
<br>
بیت (۳۸۵۸)
<br>
yana aydı ilig ay ögdülmiş e
<br>
یانا آیدې ایلیگ آی اؤگدۆلمیش ائ
<br>
kadaşıñ tükel ök kişi ermiş e
<br>
قاداشېڭ تۆکل اؤک کیشی ایرمیش ائ
<br>
beyt 3859.
<br>
بیت (۳۸۵۹)
<br>
eşitmegüm erdi anıñ sözlerin
<br>
ائشیتمه‌گۆم ایردی آنېڭ سؤزلرین
<br>
ne kılkı kılınçı ne bilgi barın
<br>
نه قېلقې قېلېنچې نه بیلگی بارېن
<br>
beyt 3860.
<br>
بیت (۳۸۶۰)
<br>
eşittim köñülke sığurdum anı
<br>
ائشیتتیم کؤڭۆلکه سېغوردوم آنې
<br>
katığlan tilekke tegürgil méni
<br>
قاتېغلان تیلککه تگۆرگیل مینی
<br>
beyt 3861.
<br>
بیت (۳۸۶۱)
<br>
meniñ öz ilimde tilekim bolup
<br>
منیڭ اؤز ایلیمده تیلکیم بۏلوپ
<br>
yarağsız bolur bulmasa men kolup
<br>
یاراغسېز بۏلور بولماسا من قۏلوپ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3862.
<br>
بیت (۳۸۶۲)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
bodunda talu beg ay kılkı silig
<br>
بۏدوندا تالو بگ آی قېلقې سیلیگ
<br>
beyt 3863.
<br>
بیت (۳۸۶۳)
<br>
yanarda kadaşımka aydım bu söz
<br>
یاناردا قاداشېمقا آیدېم بو سؤز
<br>
yana ıdğay ilig saña kelgey öz
<br>
یانا اېدغای ایلیگ ساڭا کلگَی اؤز
<br>
beyt 3864.
<br>
بیت (۳۸۶۴)
<br>
kodı bérmegey âhır éltgey séni
<br>
قۏدې بیرمه‌گَی آخر ایلتگَی سینی
<br>
bu kün bar tédim men ağırlap anı
<br>
بو کۆن بار تیدیم من آغېرلاپ آنې
<br>
beyt 3865.
<br>
بیت (۳۸۶۵)
<br>
tüñüldürdi aydı yana kelme tép
<br>
تۆڭۆلدۆردی آیدې یانا کلمه‌ تیپ
<br>
özüm barğu ermez küçün kolma tép
<br>
اؤزۆم بارغو ایرمز کۆچۆن قۏلما تیپ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3866.
<br>
بیت (۳۸۶۶)
<br>
ilig aydı uktum eşittim sözüg
<br>
ایلیگ آیدې اوقتوم ائشیتتیم سؤزۆگ
<br>
bu söz işke kirmez yobatma özüñ
<br>
بو سؤز ایشکه کیرمز یۏباتما اؤزۆڭ
<br>
beyt 3867.
<br>
بیت (۳۸۶۷)
<br>
negü beg bolur ol tilekin tilep
<br>
نه‌گۆ بگ بۏلور اۏل تیلکین تیلپ
<br>
anı bulmasa ol tuçı ârzûlap
<br>
آنې بولماسا اۏل توچې آرزولاپ
<br>
beyt 3868.
<br>
بیت (۳۸۶۸)
<br>
ne erklig bolur ol bodunka uluğ
<br>
نه ارکلیگ بۏلور اۏل بۏدونقا اولوغ
<br>
yorıtmasa ilde bu yarlığ kamuğ
<br>
یۏرېتماسا ایلده بو یارلېغ قاموغ
<br>
beyt 3869.
<br>
بیت (۳۸۶۹)
<br>
bedüklük nişânı bu ol belgülüg
<br>
بدۆکلۆک نشانې بو اۏل بلگۆلۆگ
<br>
tilemiş tilektin bu bulsa ülüg
<br>
تیله‌میش تیلَکتین بو بولسا اۆلۆگ
<br>
beyt 3870.
<br>
بیت (۳۸۷۰)
<br>
köñül ârzû kolsa negü erseni
<br>
کؤڭۆل آرزو قۏلسا نه‌گۆ ایرسه‌نی
<br>
emi ol tilekke tegürse anı
<br>
ائمی اۏل تیلککه تگۆرسه آنې
<br>
beyt 3871.
<br>
بیت (۳۸۷۱)
<br>
yana ma bu ârzû maña boldı ig
<br>
یانا ما بو آرزو ماڭا بۏلدې ایگ
<br>
munı emlemese özüm barğu yég
<br>
مونې ایمله‌مه‌سه اؤزۆم بارغو ییگ
<br>
beyt 3872.
<br>
بیت (۳۸۷۲)
<br>
negü tér eşitgil bu beytig okı
<br>
نه‌گۆ تیر ائشیتگیل بو بیتیگ اۏقې
<br>
anıñ ma‘nîsi uk ay köriglüm tokı
<br>
آنېڭ معنیسی اوق آی کؤریگلۆم تۏقې
<br>
beyt 3873.
<br>
بیت (۳۸۷۳)
<br>
kamuğ igke ot ol emi belgülüg
<br>
قاموغ ایگکه اۏت اۏل ایمی بلگۆلۆگ
<br>
ol ig emlegüçi kamı belgülüg
<br>
اۏل ایگ ایمله‌گۆچی قامې بلگۆلۆگ
<br>
beyt 3874.
<br>
بیت (۳۸۷۴)
<br>
köñül ârzû birle kalı iglese
<br>
کؤڭۆل آرزو بیرله قالې ایگله‌سه
<br>
tilek bulsa oñlur kemi belgülüg
<br>
تیلک بولسا اۏڭلور گیمی بلگۆلۆگ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3875.
<br>
بیت (۳۸۷۵)
<br>
yana aydı ögdülmiş ilig kutı
<br>
یانا آیدې اؤگدۆلمیش ایلیگ قوتې
<br>
ajunda negü bar aña yok otı
<br>
آژوندا نه‌گۆ بار آڭا یۏق اۏتې
<br>
beyt 3876.
<br>
بیت (۳۸۷۶)
<br>
ilig inç esenin tirilsün uzun
<br>
ایلیگ اینچ اسنین تیریلسۆن اوزون
<br>
saña men bolayın yuluğ bu özün
<br>
ساڭا من بۏلایېن یولوغ بو اؤزۆن
<br>
beyt 3877.
<br>
بیت (۳۸۷۷)
<br>
bu söz men ötündüm iligke tilin
<br>
بو سؤز من اؤتۆندۆم ایلیگکه تیلین
<br>
asığ yok bu kün öz ökünse yılın
<br>
آسېغ یۏق بو کۆن اؤز اؤکۆنسه یېلېن
<br>
beyt 3878.
<br>
بیت (۳۸۷۸)
<br>
negü tér eşitgil ukuşluğ saña
<br>
نه‌گۆ تیر ائشیتگیل اوقوشلوغ ساڭا
<br>
sözüg saknu sözle ay ersig toña
<br>
سؤزۆگ ساقنو سؤزله آی ارسیگ تۏڭا
<br>
beyt 3879.
<br>
بیت (۳۸۷۹)
<br>
tilin sözlemese söz asğı telim
<br>
تیلین سؤزله‌مه‌سه سؤز آسغې تلیم
<br>
ökündürdi sözlep méni bu tilim
<br>
اؤکۆندۆردی سؤزله‌پ مینی بو تیلیم
<br>
beyt 3880.
<br>
بیت (۳۸۸۰)
<br>
sözüg sözlemese saña kul bolur
<br>
سؤزۆگ سؤزله‌مه‌سه ساڭا قول بۏلور
<br>
kalı sözlese sen séni kul kılur
<br>
قالې سؤزله‌سه سن سینی قول قېلور
<br>
beyt 3881.
<br>
بیت (۳۸۸۱)
<br>
sözüg saknu sözle sen évme serin
<br>
سؤزۆگ ساقنو سؤزله سن ایومه سرین
<br>
éve sözlemiş söz ökünçi yarın
<br>
ایوه سؤزله‌میش سؤز اؤکۆنچی یارېن
<br>
beyt 3882.
<br>
بیت (۳۸۸۲)
<br>
sézinmedim erdi kör odğurmışığ
<br>
سیزینمه‌دیم ایردی کؤر اۏدغورمېشېغ
<br>
okıp kelmegüsin er erdi bışığ
<br>
اۏقېپ کلمه‌گۆسین ار ایردی بېشېغ
<br>
beyt 3883.
<br>
بیت (۳۸۸۳)
<br>
ilig bir tilese özüm miñ tiler
<br>
ایلیگ بیر تیله‌سه اؤزۆم میڭ تیلر
<br>
tusulğay maña tegme künde onar
<br>
توسولغای ماڭا تگمه کۆنده اۏنار
<br>
beyt 3884.
<br>
بیت (۳۸۸۴)
<br>
tilekim bu ok men bile bolsa-men
<br>
تیلکیم بو اۏق من بیله بۏلسا من
<br>
elig bir kılıp ked tapuğ kılsa-men
<br>
ائلیگ بیر قېلېپ کد تاپوغ قېلسا من
<br>
beyt 3885.
<br>
بیت (۳۸۸۵)
<br>
neçe tuttum erse anı men katığ
<br>
نئچه توتتوم ایرسه آنې من قاتېغ
<br>
ol ança tirendi iletti tatığ
<br>
اۏل آنچا تیرندی ایلتتی تاتېغ
<br>
beyt 3886.
<br>
بیت (۳۸۸۶)
<br>
yana barğu erse barayın özüm
<br>
یانا بارغو ایرسه بارایېن اؤزۆم
<br>
negü ayğu erse ayayın sözüm
<br>
نه‌گۆ آیغو ایرسه آیایېن سؤزۆم
<br>
beyt 3887.
<br>
بیت (۳۸۸۷)
<br>
ilig me yana bir bitig bérsüni
<br>
ایلیگ مه یانا بیر بیتیگ بیرسۆنی
<br>
okısun bitig ol maña bütsüni
<br>
اۏقېسون بیتیگ اۏل ماڭا بۆتسۆنی
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3888.
<br>
بیت (۳۸۸۸)
<br>
ilig aydı ıdtım bitig bir yolı
<br>
ایلیگ آیدې اېدتېم بیتیگ بیر یۏلې
<br>
bitigke yanut kıldı taş teg tolı
<br>
بیتیگکه یانوت قېلدې تاش تگ تۏلې
<br>
beyt 3889.
<br>
بیت (۳۸۸۹)
<br>
yana ok negü teg bitiyin bitig
<br>
یانا اۏق نه‌گۆ تگ بیتییین بیتیگ
<br>
bitig ornıña sen bitig sen tetig
<br>
بیتیگ اۏرنېڭا سن بیتیگ سن تتیگ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 3890.
<br>
بیت (۳۸۹۰)
<br>
yanut bérdi ögdülmiş ilig kutı
<br>
یانوت بیردی اؤگدۆلمیش ایلیگ قوتې
<br>
neçe andağ erse bitig me biti
<br>
نئچه آنداغ ایرسه بیتیگ مه بیتی
<br>
beyt 3891.
<br>
بیت (۳۸۹۱)
<br>
yalawaç neçe çın ked erse amul
<br>
یالاواچ نئچه چېن کد ایرسه آمول
<br>
bitig bolmasa sözke bütmez köñül
<br>
بیتیگ بۏلماسا سؤزکه بۆتمز کؤڭۆل
<br>
beyt 3892.
<br>
بیت (۳۸۹۲)
<br>
tanığlı kişike tanuk ol bitig
<br>
تانېغلې کیشیکه تانوق اۏل بیتیگ
<br>
tanuk bolsa hîleˆ yorımaz itig
<br>
تانوق بۏلسا حیله یۏرېماز ایتیگ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 3893.
<br>
بیت (۳۸۹۳)
<br>
ilig aydı ârzûñ bu erse kalı
<br>
ایلیگ آیدې آرزوڭ بو ایرسه قالې
<br>
bitig me bitiyin açıp söz yolı
<br>
بیتیگ مه بیتییین آچېپ سؤز یۏلې
<br>
beyt 3894.
<br>
بیت (۳۸۹۴)
<br>
bitig me bitiyin munukı sözün
<br>
بیتیگ مه بیتییین مونوقې سؤزۆن
<br>
bitigke ışanma katığlan özün
<br>
بیتیگکه اېشانما قاتېغلان اؤزۆن
<br>
beyt 3895.
<br>
بیت (۳۸۹۵)
<br>
negü sözlegü erse sözle tilin
<br>
نه‌گۆ سؤزله‌گۆ ایرسه سؤزله تیلین
<br>
anı ündegil sen maña bér alın
<br>
آنې اۆنده‌گیل سن ماڭا بیر آلېن
<br>
45
<br>
۴۵
<br>
kün toğdı ilig odğurmışka ikinç bitig ıdmışın ayur
<br>
کۆن تۏغدې ایلیگ اۏدغورمېشقا ایکینچ بیتیگ اېدمېشېن آیور
<br>
beyt 3896.
<br>
بیت (۳۸۹۶)
<br>
devât koldı kâğad yana ok ilig
<br>
دوات قۏلدې کاغذ یانا اۏق ایلیگ
<br>
kalem aldı elgin bitidi bitig
<br>
قلم آلدې ائلگین بیتیدی بیتیگ
<br>
beyt 3897.
<br>
بیت (۳۸۹۷)
<br>
bayat atı birle sözüg başladı
<br>
بایات آتې بیرله سؤزۆگ باشلادې
<br>
törütgen igidgen keçürgen tédi
<br>
تؤرۆتگن ایگیدگن کئچۆرگن تیدی
<br>
beyt 3898.
<br>
بیت (۳۸۹۸)
<br>
ayur miñ senâ ol uğan teñrike
<br>
آیور میڭ ثنا اۏل اوغان تڭریکه
<br>
ezel hükmî tegrür köni egrike
<br>
ازل حُکمی تگرۆر کؤنی اگریکه
<br>
beyt 3899.
<br>
بیت (۳۸۹۹)
<br>
bir ol bir katıksız karıksız arığ
<br>
بیر اۏل بیر قاتېقسېز قارېقسېز آرېغ
<br>
yokuğ bar kılur ol kılur yok barığ
<br>
یۏقوغ بار قېلور اۏل قېلور یۏق بارېغ
<br>
beyt 3900.
<br>
بیت (۳۹۰۰)
<br>
bir ök bil tilin ög bütürgil köñül
<br>
بیر اؤک بیل تیلین اؤگ بۆتۆرگیل کؤڭۆل
<br>
tapuğ kıl köñül til köni tut amul
<br>
تاپوغ قېل کؤڭۆل تیل کؤنی توت آمول
<br>
beyt 3901.
<br>
بیت (۳۹۰۱)
<br>
negü kolsa kolmış tilekin bulur
<br>
نه‌گۆ قۏلسا قۏلمېش تیلکین بولور
<br>
negüg bol tése ol tilemiş bolur
<br>
نه‌گۆگ بۏل تیسه اۏل تیله‌میش بۏلور
<br>
beyt 3902.
<br>
بیت (۳۹۰۲)
<br>
tüzü teprenürke tirilgü bérür
<br>
تۆزۆ تپره‌نۆرکه تیریلگۆ بیرۆر
<br>
tiriglik tuşı bu ölüm ol ıdur
<br>
تیریگلیک توشې بو اؤلۆم اۏل اېدور
<br>
beyt 3903.
<br>
بیت (۳۹۰۳)
<br>
ağırlık uçuzluk anıñ hükmi ol
<br>
آغېرلېق اوچوزلوق آنېڭ حکمی اۏل
<br>
uluğka kiçigke yéme açsa yol
<br>
اولوغقا کیچیگکه ییمه آچسا یۏل
<br>
beyt 3904.
<br>
بیت (۳۹۰۴)
<br>
tilemiş tilekin biliglisi yok
<br>
تیله‌میش تیلکین بیلیگلیسی یۏق
<br>
yorıtur kazâsın tıdığlısı yok
<br>
یۏرېتور قضاسېن تېدېغلېسې یۏق
<br>
beyt 3905.
<br>
بیت (۳۹۰۵)
<br>
tümen miñ selâmım sewüg sawçıka
<br>
تۆمن میڭ سلامېم سئوۆگ ساوچېقا
<br>
tegürsün bayatım köni yolçıka
<br>
تیگۆرسۆن بایاتېم کؤنی یۏلچېقا
<br>
beyt 3906.
<br>
بیت (۳۹۰۶)
<br>
tüzü işleriñe yéme ök selâm
<br>
تۆزۆ ایشلریڭه ییمه اؤک سلام
<br>
tegürsün bayatım kesüksüz ulam
<br>
تیگۆرسۆن بایاتېم کسۆکسۆز اولام
<br>
beyt 3907.
<br>
بیت (۳۹۰۷)
<br>
iligdin üküş ögdi aytığ selâm
<br>
ایلیگدین اۆکۆش اؤگدی آیتېغ سلام
<br>
ıdur-men saña ay ukuşı temâm
<br>
اېدور من ساڭا آی اوقوشې تمام
<br>
beyt 3908.
<br>
بیت (۳۹۰۸)
<br>
köñül aytu ıdtım bitidim bitig
<br>
کؤڭۆل آیتو اېدتېم بیتیدیم بیتیگ
<br>
negü teg erür sen ay bilge tetig
<br>
نه‌گۆ تگ ایرۆر سن آی بیلگه تتیگ
<br>
beyt 3909.
<br>
بیت (۳۹۰۹)
<br>
saña ıdtım erdi kadaşıñnı-men
<br>
ساڭا اېدتېم ایردی قاداشېڭنې من
<br>
tilekim ol erdi maña kelse sen
<br>
تیلکیم اۏل ایردی ماڭا کلسه سن
<br>
beyt 3910.
<br>
بیت (۳۹۱۰)
<br>
özüñ taplamaduk berü kelmekiñ
<br>
اؤزۆڭ تاپلامادوق بئرۆ کلمکیڭ
<br>
maña tuşmaku hem yüzüm körmekiñ
<br>
ماڭا توشماقو هم یۆزۆم کؤرمکیڭ
<br>
beyt 3911.
<br>
بیت (۳۹۱۱)
<br>
bitigke yanut söz bitimiş özüñ
<br>
بیتیگکه یانوت سؤز بیتیمیش اؤزۆڭ
<br>
tilin me kadaşu tegürdi sözüg
<br>
تیلین مه قاداشو تگۆردی سؤزۆگ
<br>
beyt 3912.
<br>
بیت (۳۹۱۲)
<br>
okıdım bitigniñ ukuldı bu söz
<br>
اۏقېدېم بیتیگنیڭ اوقولدې بو سؤز
<br>
sözümni eşitgil kaçurmağıl öz
<br>
سؤزۆمنی ائشیتگیل قاچورماغېل اؤز
<br>
beyt 3913.
<br>
بیت (۳۹۱۳)
<br>
şekerde süçigrek söz ıdtım saña
<br>
شَکَرده سۆچیگره‌ک سؤز اېدتېم ساڭا
<br>
ağuda açığ keldi yañı maña
<br>
آغودا آچېغ کلدی یاڭې ماڭا
<br>
beyt 3914.
<br>
بیت (۳۹۱۴)
<br>
eşitgil yana bu meniñ sözlerim
<br>
ائشیتگیل یانا بو منیڭ سؤزلریم
<br>
köñülke alın ay bağırsak erim
<br>
کؤڭۆلکه آلېن آی باغېرساق اریم
<br>
beyt 3915.
<br>
بیت (۳۹۱۵)
<br>
özüñ koldı erse bu zâhid atın
<br>
اؤزۆڭ قۏلدې ایرسه بو زاهد آتېن
<br>
atıñ boldı zâhid özüñ tağ katın
<br>
آتېڭ بۏلدې زاهد اؤزۆڭ تاغ قاتېن
<br>
beyt 3916.
<br>
بیت (۳۹۱۶)
<br>
bu çaw birle atıñ yadıldı kör e
<br>
بو چاو بیرله آتېڭ یادېلدې کؤر ائ
<br>
bedük belgü boldı kişiler ara
<br>
بدۆک بلگۆ بۏلدې کیشیلر آرا
<br>
beyt 3917.
<br>
بیت (۳۹۱۷)
<br>
tapuğ kılmışıñ barça atıñ üçün
<br>
تاپوغ قېلمېشېڭ بارچا آتېڭ اۆچۆن
<br>
yawa kılmağıl sen öz ülgüñ küçün
<br>
یاوا قېلماغېل سن اؤز اۆلگۆڭ کۆچۆن
<br>
beyt 3918.
<br>
بیت (۳۹۱۸)
<br>
bodun közi tegse tapuğka kalı
<br>
بۏدون کؤزی تگسه تاپوغقا قالې
<br>
buzuldı bu tapğuñ yıkıldı ulı
<br>
بوزولدې بو تاپغوڭ یېقېلدې اولې
<br>
beyt 3919.
<br>
بیت (۳۹۱۹)
<br>
bayat tapğı barça kerek örtügün
<br>
بایات تاپغې بارچا کیرک اؤرتۆگۆن
<br>
açılmasa halkka bu örtüg bu kün
<br>
آچېلماسا خلققا بو اؤرتۆگ بو کۆن
<br>
beyt 3920.
<br>
بیت (۳۹۲۰)
<br>
bayat kizledi kör sewügrek kulın
<br>
بایات کیزله‌دی کؤر سئوۆگره‌ک قولېن
<br>
bu kullar ara halk bilümez tilin
<br>
بو قوللار آرا خلق بیلۆمز تیلین
<br>
beyt 3921.
<br>
بیت (۳۹۲۱)
<br>
öz özin me ol kul bilümez bakın
<br>
اؤز اؤزین مه اۏل قول بیلۆمز باقېن
<br>
yağımu bayatka bilemü yakın
<br>
یاغېمو بایاتقا بیله‌مۆ یاقېن
<br>
beyt 3922.
<br>
بیت (۳۹۲۲)
<br>
berü kel uluş kend içinde tiril
<br>
بئرۆ کل اولوش کند ایچینده تیریل
<br>
séni bilmesü halk katılğıl karıl
<br>
سینی بیلمه‌سۆ خلق قاتېلغېل قارېل
<br>
beyt 3923.
<br>
بیت (۳۹۲۳)
<br>
halâl dünyâ kazğan özüñni yétür
<br>
حلال دۆنیا قازغان اؤزۆڭنی ییتۆر
<br>
todur aç yalıñnı hem oprak bütür
<br>
تۏدور آچ یالېڭنې هم اۏپراق بۆتۆر
<br>
beyt 3924.
<br>
بیت (۳۹۲۴)
<br>
halâl dünyâ bulsa kişi edgüsi
<br>
حلال دۆنیا بولسا کیشی ائدگۆسی
<br>
bulur iki ajun yégü kedgüsi
<br>
بولور ایکی آژون ییگۆ کدگۆسی
<br>
beyt 3925.
<br>
بیت (۳۹۲۵)
<br>
bu sözni eşit ay maña kelmedük
<br>
بو سؤزنی ائشیت آی ماڭا کلمه‌دۆک
<br>
negü tér arığ bilge bağı bedük
<br>
نه‌گۆ تیر آرېغ بیلگه باغې بدۆک
<br>
beyt 3926.
<br>
بیت (۳۹۲۶)
<br>
tuşar erse dünyâ kalı edgüke
<br>
توشار ایرسه دۆنیا قالې ائدگۆکه
<br>
yarar iki ajun yégü kedgüke
<br>
یارار ایکی آژون ییگۆ کدگۆکه
<br>
beyt 3927.
<br>
بیت (۳۹۲۷)
<br>
bulup dünyâ mâlın yéyü bilmese
<br>
بولوپ دۆنیا مالېن یییۆ بیلمه‌سه
<br>
sakış tegdi ülgi ağır yüdgüke
<br>
ساقېش تگدی اۆلگی آغېر یۆدگۆکه
<br>
beyt 3928.
<br>
بیت (۳۹۲۸)
<br>
bayat kullarıña tusul ay bügü
<br>
بایات قوللارېڭا توسول آی بۆگۆ
<br>
kişike tusulur erig er tégü
<br>
کیشیکه توسولور اریگ ار تیگۆ
<br>
beyt 3929.
<br>
بیت (۳۹۲۹)
<br>
séni men müsülmân tususı üçün
<br>
سینی من مسلمان توسوسې اۆچۆن
<br>
okır-men bu yérke ay zâhid küçün
<br>
اۏقېر من بو ییرکه آی زاهد کۆچۆن
<br>
beyt 3930.
<br>
بیت (۳۹۳۰)
<br>
berü kel tusulğıl kişike yara
<br>
بئرۆ کل توسولغېل کیشیکه یارا
<br>
tusulmaz ölüg ol tirigler ara
<br>
توسولماز اؤلۆگ اۏل تیریگلر آرا
<br>
beyt 3931.
<br>
بیت (۳۹۳۱)
<br>
öz asğın tilegli kişimü bolur
<br>
اؤز آسغېن تیلگلی کیشیمۆ بۏلور
<br>
kişi ol bolur kör él asğın kolur
<br>
کیشی اۏل بۏلور کؤر ایل آسغېن قۏلور
<br>
beyt 3932.
<br>
بیت (۳۹۳۲)
<br>
akılık ol ermez ülese neñin
<br>
آقېلېق اۏل ایرمز اۆله‌سه نڭین
<br>
akı ol yuluğ kılsa cânın tenîn
<br>
آقې اۏل یولوغ قېلسا جانېن تنین
<br>
beyt 3933.
<br>
بیت (۳۹۳۳)
<br>
bağırsak ol ermez özin beklese
<br>
باغېرساق اۏل ایرمز اؤزین بکله‌سه
<br>
bağırsak ol ol kör kişig edlese
<br>
باغېرساق اۏل اۏل کؤر کیشیگ ائدله‌سه
<br>
beyt 3934.
<br>
بیت (۳۹۳۴)
<br>
kişi edgü térler bu edgü kayu
<br>
کیشی ائدگۆ تیرلر بو ائدگۆ قایو
<br>
maña ayu bérğıl ay bilge bügü
<br>
ماڭا آیو بیرغېل آی بیلگه بۆگۆ
<br>
beyt 3935.
<br>
بیت (۳۹۳۵)
<br>
kişi edgü térler bu edgü kim ol
<br>
کیشی ائدگۆ تیرلر بو ائدگۆ کیم اۏل
<br>
bu edgü kişi muñda erke em ol
<br>
بو ائدگۆ کیشی موڭدا ارکه ائم اۏل
<br>
beyt 3936.
<br>
بیت (۳۹۳۶)
<br>
ay köñli süzük er ay bilgi üküş
<br>
آی کؤڭلی سۆزۆک ار آی بیلگی اۆکۆش
<br>
baka kör bu sözke yetürgil ukuş
<br>
باقا کؤر بو سؤزکه یئتۆرگیل اوقوش
<br>
beyt 3937.
<br>
بیت (۳۹۳۷)
<br>
bu aymış sözüm çın erürmü kör e
<br>
بو آیمېش سؤزۆم چېن ایرۆرمۆ کؤر ائ
<br>
çın erse havâ bas berü kel tur a
<br>
چېن ایرسه هاوا باس بئرۆ کل تور آ
<br>
beyt 3938.
<br>
بیت (۳۹۳۸)
<br>
uzun sözlese söz irinçig bolur
<br>
اوزون سؤزله‌سه سؤز ایرینچیگ بۏلور
<br>
ukuşluğ kişiler sözüg az kılur
<br>
اوقوشلوغ کیشیلر سؤزۆگ آز قېلور
<br>
beyt 3939.
<br>
بیت (۳۹۳۹)
<br>
bu söz tap kıl emdi adın sözleme
<br>
بو سؤز تاپ قېل ایمدی آدېن سؤزله‌مه
<br>
ukuşka biligke tilin özneme
<br>
اوقوشقا بیلیگکه تیلین اؤزنه‌مه
<br>
beyt 3940.
<br>
بیت (۳۹۴۰)
<br>
takı ma negü erse kalmış sözüm
<br>
تاقې ما نه‌گۆ ایرسه قالمېش سؤزۆم
<br>
kadaşıñ tegürgey tutuzdı özüm
<br>
قاداشېڭ تگۆرگَی توتوزدې اؤزۆم
<br>
beyt 3941.
<br>
بیت (۳۹۴۱)
<br>
tüketti bitig türdi badı katığ
<br>
تۆکتتی بیتیگ تۆردی بادې قاتېغ
<br>
kalık tanı esti kurıttı hatığ
<br>
قالېق تانې اَستی قورېتتې خطېغ
<br>
beyt 3942.
<br>
بیت (۳۹۴۲)
<br>
kötürdi bitig kör öze tamğalap
<br>
کؤتۆردی بیتیگ کؤر اؤزه تامغالاپ
<br>
sunup bérdi ögdülmiş aldı ulap
<br>
سونوپ بیردی اؤگدۆلمیش آلدې اولاپ
<br>
beyt 3943.
<br>
بیت (۳۹۴۳)
<br>
yana aydı ilig ay ögdülmişe
<br>
یانا آیدې ایلیگ آی اؤگدۆلمیشه
<br>
bitig bér yéme ay tilin bilmişe
<br>
بیتیگ بیر ییمه آی تیلین بیلمیشه
<br>
beyt 3944.
<br>
بیت (۳۹۴۴)
<br>
katığlan yarağı ne erse takı
<br>
قاتېغلان یاراغې نه ایرسه تاقې
<br>
anı kıl anı kend uluşka okı
<br>
آنې قېل آنې کند اولوشقا اۏقې
<br>
beyt 3945.
<br>
بیت (۳۹۴۵)
<br>
tileki ne erse bu yérke kelip
<br>
تیلکی نه ایرسه بو ییرکه کلیپ
<br>
anı men béreyin itigin kılıp
<br>
آنې من بیره‌یین ایتیگین قېلېپ
<br>
beyt 3946.
<br>
بیت (۳۹۴۶)
<br>
ilel tép turup çıktı ögdülmişe
<br>
ایلل تیپ توروپ چېقتې اؤگدۆلمیشه
<br>
yorıp keldi ewke ol edgü işe
<br>
یۏرېپ کلدی ائوکه اۏل ائدگۆ ایشه
<br>
beyt 3947.
<br>
بیت (۳۹۴۷)
<br>
tegip tüşti oldurdı ewke kirip
<br>
تگیپ تۆشتی اۏلدوردې ائوکه کیریپ
<br>
yédi içti tındı bir ança serip
<br>
ییدی ایچتی تېندې بیر آنچا سریپ
<br>
beyt 3948.
<br>
بیت (۳۹۴۸)
<br>
yüzin kizledi yérke rûmî kızı
<br>
یۆزین کیزله‌دی ییرکه رومی قېزې
<br>
ajun kırtışı boldı zengî yüzi
<br>
آژون قېرتېشې بۏلدې زنگی یۆزی
<br>
beyt 3949.
<br>
بیت (۳۹۴۹)
<br>
kalık bütrü tuttı kara kuş öñi
<br>
قالېق بۆترۆ توتتې قارا قوش اؤڭی
<br>
ajun barça toldı kara kuş yüñi
<br>
آژون بارچا تۏلدې قارا قوش یۆڭی
<br>
beyt 3950.
<br>
بیت (۳۹۵۰)
<br>
töşek koldı yattı sakındı özün
<br>
تؤشک قۏلدې یاتتې ساقېندې اؤزۆن
<br>
negü sözlegüsi kadaşı közün
<br>
نه‌گۆ سؤزله‌گۆسی قاداشې کؤزۆن
<br>
beyt 3951.
<br>
بیت (۳۹۵۱)
<br>
udup bardı azrak odundı yana
<br>
اودوپ باردې آزراق اۏدوندې یانا
<br>
öçükmiş kömür teg karañku tün e
<br>
اؤچۆکمیش کؤمۆر تگ قاراڭقو تۆن ائ
<br>
beyt 3952.
<br>
بیت (۳۹۵۲)
<br>
usı uçtı koptı adakın örü
<br>
اوسې اوچتې قۏپتې آداقېن اؤرۆ
<br>
kara tün kötürmiş etekin örü
<br>
قارا تۆن کؤتۆرمیش اته‌کین اؤرۆ
<br>
beyt 3953.
<br>
بیت (۳۹۵۳)
<br>
yaşık koptı yérdin kötürdi başın
<br>
یاشېق قۏپتې ییردین کؤتۆردی باشېن
<br>
yaruk yüz küler teg yırıştı tişin
<br>
یاروق یۆز کۆلر تگ یېرېشتې تیشین
<br>
beyt 3954.
<br>
بیت (۳۹۵۴)
<br>
kopup yundı kıldı yana tañ namâz
<br>
قۏپوپ یوندې قېلدې یانا تاڭ ناماز
<br>
yéme turdı ança du‘â kıldı az
<br>
ییمه توردې آنچا دعا قېلدې آز
<br>
beyt 3955.
<br>
بیت (۳۹۵۵)
<br>
atın tuttı terkin bir oğlan bile
<br>
آتېن توتتې ترکین بیر اۏغلان بیله
<br>
turup çıktı ewdin sewinçin küle
<br>
توروپ چېقتې ائودین سئوینچین کۆله
<br>
beyt 3956.
<br>
بیت (۳۹۵۶)
<br>
barıp tegdi erse kadaşka yakın
<br>
بارېپ تگدی ایرسه قاداشقا یاقېن
<br>
yırak tüşti attın küdezdi hakın
<br>
یېراق تۆشتی آتتېن کۆدزدی حقین
<br>
beyt 3957.
<br>
بیت (۳۹۵۷)
<br>
yorıp bardı akru tokıdı kapuğ
<br>
یۏرېپ باردې آقرو تۏقېدې قاپوغ
<br>
kadaşı örü turdı kodtı tapuğ
<br>
قاداشې اؤرۆ توردې قۏدتې تاپوغ
<br>
beyt 3958.
<br>
بیت (۳۹۵۸)
<br>
kapuğ açtı terkin ol utru çıkıp
<br>
قاپوغ آچتې ترکین اۏل اوترو چېقېپ
<br>
selâm kıldı tuttı kör elgin alıp
<br>
سلام قېلدې توتتې کؤر ائلگین آلېپ
<br>
beyt 3959.
<br>
بیت (۳۹۵۹)
<br>
yana kirdi odğırmış elgin tutup
<br>
یانا کیردی اۏدغېرمېش ائلگین توتوپ
<br>
orun kıldı törde ağırlap öpüp
<br>
اۏرون قېلدې تؤرده آغېرلاپ اؤپۆپ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 3960.
<br>
بیت (۳۹۶۰)
<br>
ayur ay kadaşım nelük emgediñ
<br>
آیور آی قاداشېم نه‌لۆک امگه‌دیڭ
<br>
yana ok maña sen tekin kelmediñ
<br>
یانا اۏق ماڭا سن تکین کلمه‌دیڭ
<br>
beyt 3961.
<br>
بیت (۳۹۶۱)
<br>
kese sözledim söz eşittiñ anı
<br>
کسه سؤزله‌دیم سؤز ائشیتتیڭ آنې
<br>
nelük emgetür sen küçeyü méni
<br>
نه‌لۆک امگه‌تۆر سن کۆچه‌یۆ مینی
<br>
beyt 3962.
<br>
بیت (۳۹۶۲)
<br>
negü tér eşitgil bilig bérgüçi
<br>
نه‌گۆ تیر ائشیتگیل بیلیگ بیرگۆچی
<br>
sınap edgü isiz kişig bilgüçi
<br>
سېناپ ائدگۆ ایسیز کیشیگ بیلگۆچی
<br>
beyt 3963.
<br>
بیت (۳۹۶۳)
<br>
kişike sınağı bir ök körse tap
<br>
کیشیکه سېناغې بیر اؤک کؤرسه تاپ
<br>
tilek bilgüke bir tilin yörse tap
<br>
تیلک بیلگۆکه بیر تیلین یؤرسه تاپ
<br>
beyt 3964.
<br>
بیت (۳۹۶۴)
<br>
bakır altunuğ er körüp bilmese
<br>
باقېر آلتونوغ ار کؤرۆپ بیلمه‌سه
<br>
alıp azkına bir taşığ sürse tap
<br>
آلېپ آزقېنا بیر تاشېغ سۆرسه تاپ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 3965.
<br>
بیت (۳۹۶۵)
<br>
yanut bérdi ögdülmiş aydı kadaş
<br>
یانوت بیردی اؤگدۆلمیش آیدې قاداش
<br>
maña buşmağıl sen köñül kılma baş
<br>
ماڭا بوشماغېل سن کؤڭۆل قېلما باش
<br>
beyt 3966.
<br>
بیت (۳۹۶۶)
<br>
tapuğçı köz açsa begini körür
<br>
تاپوغچې کؤز آچسا بگینی کؤرۆر
<br>
negü aysa begler anı ok kılur
<br>
نه‌گۆ آیسا بگلر آنې اۏق قېلور
<br>
beyt 3967.
<br>
بیت (۳۹۶۷)
<br>
iligke bitigin tegürdüm sözüg
<br>
ایلیگکه بیتیگین تیگۆردۆم سؤزۆگ
<br>
tilin me negü aydı erse özüñ
<br>
تیلین مه نه‌گۆ آیدې ایرسه اؤزۆڭ
<br>
beyt 3968.
<br>
بیت (۳۹۶۸)
<br>
sözüñke yanut kıldı ıdtı bitig
<br>
سؤزۆڭکه یانوت قېلدې اېدتې بیتیگ
<br>
çıkardı bitig bérdi elgin tetig
<br>
چېقاردې بیتیگ بیردی ائلگین تتیگ
<br>
odğurmiş su’âli ögdülmişke
<br>
اۏدغورمیش سؤالی اؤگدۆلمیشکه
<br>
beyt 3969.
<br>
بیت (۳۹۶۹)
<br>
bitig aldı odğurmış açtı turup
<br>
بیتیگ آلدې اۏدغورمېش آچتې توروپ
<br>
okıdı bitigin sakındı körüp
<br>
اۏقېدې بیتیگین ساقېندې کؤرۆپ
<br>
beyt 3970.
<br>
بیت (۳۹۷۰)
<br>
ayur ay kadaşım ne erki igiñ
<br>
آیور آی قاداشېم نه ارکی ایگیڭ
<br>
méni munça yawlak ederdi begiñ
<br>
مینی مونچا یاولاق ائدردی بگیڭ
<br>
46
<br>
۴۶
<br>
ögdülmiş odğurmış birle ikinç kata münâzaraˆ kılmışın ayur
<br>
اؤگدۆلمیش اۏدغورمېش بیرله ایکینچ قاتا مناظره قېلمېشېن آیور
<br>
beyt 3971.
<br>
بیت (۳۹۷۱)
<br>
yanut bérdi ögdülmiş açtı tilin
<br>
یانوت بیردی اؤگدۆلمیش آچتې تیلین
<br>
ayur ay kadaşım eşit söz bilin
<br>
آیور آی قاداشېم ائشیت سؤز بیلین
<br>
beyt 3972.
<br>
بیت (۳۹۷۲)
<br>
iligniñ tileki saña edgü ol
<br>
ایلیگنیڭ تیلکی ساڭا ائدگۆ اۏل
<br>
bu edgü içinde tiler edgü yol
<br>
بو ائدگۆ ایچینده تیلر ائدگۆ یۏل
<br>
beyt 3973.
<br>
بیت (۳۹۷۳)
<br>
bilür sen bu yérde bu tâ‘at tapuğ
<br>
بیلۆر سن بو ییرده بو طاعت تاپوغ
<br>
kıluruñ neçe edgü ésiz kamuğ
<br>
قېلوروڭ نئچه ائدگۆ ایسیز قاموغ
<br>
beyt 3974.
<br>
بیت (۳۹۷۴)
<br>
yana kend uluşta men aymışlarım
<br>
یانا کند اولوشتا من آیمېشلارېم
<br>
neçe törlüg edgü-turur ay erim
<br>
نئچه تؤرلۆگ ائدگۆ تورور آی اریم
<br>
beyt 3975.
<br>
بیت (۳۹۷۵)
<br>
yawuz ermez emdi bu dünyâ kutın
<br>
یاووز ایرمز ایمدی بو دۆنیا قوتېن
<br>
bulup tirlü bilse kopursa atın
<br>
بولوپ تیرلۆ بیلسه قۏپورسا آتېن
<br>
beyt 3976.
<br>
بیت (۳۹۷۶)
<br>
özüñ dünyânı kodsa ay zâhid bolur
<br>
اؤزۆڭ دۆنیانې قۏدسا آی زاهد بۏلور
<br>
muyan edgü mundın iletse bolur
<br>
مویان ائدگۆ موندېن ایلتسه بۏلور
<br>
beyt 3977.
<br>
بیت (۳۹۷۷)
<br>
yawuz tése bolmaz bu dünyâ neñin
<br>
یاووز تیسه بۏلماز بو دۆنیا نڭین
<br>
yése bérse halkka kızartsa eñin
<br>
ییسه بیرسه خلققا قېزارتسا اڭین
<br>
beyt 3978.
<br>
بیت (۳۹۷۸)
<br>
yéme yakşı aymış akılar başı
<br>
ییمه یاقشې آیمېش آقېلار باشې
<br>
eşitgil munı sen ay edgü kişi
<br>
ائشیتگیل مونې سن آی ائدگۆ کیشی
<br>
beyt 3979.
<br>
بیت (۳۹۷۹)
<br>
kamuğ edgülükke neñ ol yolçısı
<br>
قاموغ ائدگۆلۆککه نڭ اۏل یۏلچېسې
<br>
kamuğ ig toğaka neñ ol emçisi
<br>
قاموغ ایگ تۏغاقا نڭ اۏل امچیسی
<br>
beyt 3980.
<br>
بیت (۳۹۸۰)
<br>
neñi bolsa yalñuk bulur ög bilig
<br>
نڭی بۏلسا یالڭوق بولور اؤگ بیلیگ
<br>
kamuğ edgülükke uzatur elig
<br>
قاموغ ائدگۆلۆککه اوزاتور ائلیگ
<br>
beyt 3981.
<br>
بیت (۳۹۸۱)
<br>
bu neñ birle yalñuk tilese tilek
<br>
بو نڭ بیرله یالڭوق تیله‌سه تیلک
<br>
yaşıl kökke yoklar neñ ol ked yölek
<br>
یاشېل کؤککه یۏقلار نڭ اۏل کد یؤلک
<br>
beyt 3982.
<br>
بیت (۳۹۸۲)
<br>
hac erse tilekiñ kerek neñ tawar
<br>
حج ایرسه تیلکیڭ کیرک نڭ تاوار
<br>
ğâzîlık tilese yéme bu yarar
<br>
غازیلېق تیله‌سه ییمه بو یارار
<br>
beyt 3983.
<br>
بیت (۳۹۸۳)
<br>
neñi bolmasa er alıp bérgüke
<br>
نڭی بۏلماسا ار آلېپ بیرگۆکه
<br>
elig kısğa boldı kamuğ edgüke
<br>
ائلیگ قېسغا بۏلدې قاموغ ائدگۆکه
<br>
beyt 3984.
<br>
بیت (۳۹۸۴)
<br>
negülük kodur sen bu edgülerig
<br>
نه‌گۆلۆک قۏدور سن بو ائدگۆلریگ
<br>
nelük taplamaz sen bu öt saw erig
<br>
نه‌لۆک تاپلاماز سن بو اؤت ساو اریگ
<br>
beyt 3985.
<br>
بیت (۳۹۸۵)
<br>
tapuğka negü teg ınansa bolur
<br>
تاپوغقا نه‌گۆ تگ اېنانسا بۏلور
<br>
tapındım téyü bilse müflis kalur
<br>
تاپېندېم تییۆ بیلسه مفلس قالور
<br>
beyt 3986.
<br>
بیت (۳۹۸۶)
<br>
bayatığ tapuğ birle bulmaz kulı
<br>
بایاتېغ تاپوغ بیرله بولماز قولې
<br>
idi yinçge yol bu tapuğçı yolı
<br>
ایدی یینچگه یۏل بو تاپوغچې یۏلې
<br>
beyt 3987.
<br>
بیت (۳۹۸۷)
<br>
neçe miñ tapuğçı tapındı yılın
<br>
نئچه میڭ تاپوغچې تاپېندې یېلېن
<br>
çıkar cân üdinde yitürdi yolın
<br>
چېقار جان اۆدینده ییتۆردی یۏلېن
<br>
beyt 3988.
<br>
بیت (۳۹۸۸)
<br>
neçe miñ tapuğsuz yazukluğ kulı
<br>
نئچه میڭ تاپوغسوز یازوقلوغ قولې
<br>
âhır tın keserde oñardı yolı
<br>
آخر تېن کَسَرده اۏڭاردې یۏلې
<br>
beyt 3989.
<br>
بیت (۳۹۸۹)
<br>
bilir-men bayatım sewinçi kamuğ
<br>
بیلیرمن بایاتېم سئوینچی قاموغ
<br>
tapuğ tâ‘at içre-turur ay uluğ
<br>
تاپوغ طاعت ایچره تورور آی اولوغ
<br>
beyt 3990.
<br>
بیت (۳۹۹۰)
<br>
bilümese emdi bu tâ‘at çını
<br>
بیلۆمه‌سه ایمدی بو طاعت چېنې
<br>
kayu tâ‘at erki ukumaz munı
<br>
قایو طاعت ارکی اوقوماز مونې
<br>
beyt 3991.
<br>
بیت (۳۹۹۱)
<br>
kalı mundağ erse kamuğ tâ‘atığ
<br>
قالې مونداغ ایرسه قاموغ طاعتېغ
<br>
tükel kılğu bulsa bu aymış tatığ
<br>
تۆکل قېلغو بولسا بو آیمېش تاتېغ
<br>
beyt 3992.
<br>
بیت (۳۹۹۲)
<br>
baka kör bu sözler kim aydım saña
<br>
باقا کؤر بو سؤزلر کیم آیدېم ساڭا
<br>
bu yartlığ erürmü ayu bér maña
<br>
بو یارتلېغ ایرۆرمۆ آیو بیر ماڭا
<br>
beyt 3993.
<br>
بیت (۳۹۹۳)
<br>
kalı mundağ erse kim aydım bu söz
<br>
قالې مونداغ ایرسه کیم آیدېم بو سؤز
<br>
tilin kön sözüm tut ayâ köñli tüz
<br>
تیلین کؤن سؤزۆم توت آیا کؤڭلی تۆز
<br>
beyt 3994.
<br>
بیت (۳۹۹۴)
<br>
havâka bulun bolma köndür köñül
<br>
هواقا بولون بۏلما کؤندۆر کؤڭۆل
<br>
kişike katılğıl yorığıl amul
<br>
کیشیکه قاتېلغېل یۏرېغېل آمول
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 3995.
<br>
بیت (۳۹۹۵)
<br>
yanut bérdi odğurmış aydı kadaş
<br>
یانوت بیردی اۏدغورمېش آیدې قاداش
<br>
muñadturduñ emdi ağu kıldıñ aş
<br>
موڭادتوردوڭ ایمدی آغو قېلدېڭ آش
<br>
beyt 3996.
<br>
بیت (۳۹۹۶)
<br>
tutayın sen aymış sözüg tıñladım
<br>
توتایېن سن آیمېش سؤزۆگ تېڭلادېم
<br>
iligke barıp men tapuğ başladım
<br>
ایلیگکه بارېپ من تاپوغ باشلادېم
<br>
beyt 3997.
<br>
بیت (۳۹۹۷)
<br>
tapuğka eñ aşnu törü bilgü öz
<br>
تاپوغقا اڭ آشنو تؤرۆ بیلگۆ اؤز
<br>
yéme kılk kılınçı sözi sözke tüz
<br>
ییمه قېلق قېلېنچې سؤزی سؤزکه تۆز
<br>
beyt 3998.
<br>
بیت (۳۹۹۸)
<br>
kirü hem çıkabilse oldruğ turuğ
<br>
کیرۆ هم چېقابیلسه اۏلدروغ توروغ
<br>
tapuğ bilmese er tek emger kuruğ
<br>
تاپوغ بیلمه‌سه ار تئک امگر قوروغ
<br>
beyt 3999.
<br>
بیت (۳۹۹۹)
<br>
negü tér eşitgil tapuğ bilgüçi
<br>
نه‌گۆ تیر ائشیتگیل تاپوغ بیلگۆچی
<br>
sınap bilmişin aydı azrak üçi
<br>
سېناپ بیلمیشین آیدې آزراق اۆچی
<br>
beyt 4000.
<br>
بیت (۴۰۰۰)
<br>
bu beglerke tapmak tilese özüñ
<br>
بو بگلرکه تاپماق تیله‌سه اؤزۆڭ
<br>
köñül til köni tut küdezgil sözüg
<br>
کؤڭۆل تیل کؤنی توت کۆدزگیل سؤزۆگ
<br>
beyt 4001.
<br>
بیت (۴۰۰۱)
<br>
törü hem toku birle ögren tapuğ
<br>
تؤرۆ هم تۏقو بیرله اؤگرن تاپوغ
<br>
tapuğ bildiñ erse yarudı yüzüñ
<br>
تاپوغ بیلدیڭ ایرسه یارودې یۆزۆڭ
<br>
beyt 4002.
<br>
بیت (۴۰۰۲)
<br>
kişide yıramış-turur bu özüm
<br>
کیشیده یېرامېش تورور بو اؤزۆم
<br>
törü yok toku yok ne kılkım sözüm
<br>
تؤرۆ یۏق تۏقو یۏق نه قېلقېم سؤزۆم
<br>
beyt 4003.
<br>
بیت (۴۰۰۳)
<br>
negü teg kılur-men begiñke tapuğ
<br>
نه‌گۆ تگ قېلورمن بگیڭکه تاپوغ
<br>
yapılmış-turur kör maña bu kapuğ
<br>
یاپېلمېش تورور کؤر ماڭا بو قاپوغ
<br>
beyt 4004.
<br>
بیت (۴۰۰۴)
<br>
negüke küçer sen méni berk tutup
<br>
نه‌گۆکه کۆچر سن مینی برک توتوپ
<br>
iligke tapın tép sözümni utup
<br>
ایلیگکه تاپېن تیپ سؤزۆمنی اوتوپ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 4005.
<br>
بیت (۴۰۰۵)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
yéme edgü ermez ayâ köñli tüz
<br>
ییمه ائدگۆ ایرمز آیا کؤڭلی تۆز
<br>
beyt 4006.
<br>
بیت (۴۰۰۶)
<br>
seniñdin kötürgey ilig bu törü
<br>
سنیڭدین کؤتۆرگَی ایلیگ بو تؤرۆ
<br>
kerek erse oldur kerek tur örü
<br>
کیرک ایرسه اۏلدور کیرک تور اؤرۆ
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 4007.
<br>
بیت (۴۰۰۷)
<br>
yanut bérdi odğırmış aydı bu söz
<br>
یانوت بیردی اۏدغېرمېش آیدې بو سؤز
<br>
idi yakşı ermez ayâ kılkı tüz
<br>
ایدی یاقشې ایرمز آیا قېلقې تۆز
<br>
beyt 4008.
<br>
بیت (۴۰۰۸)
<br>
negü teg yaraşur saña ya maña
<br>
نه‌گۆ تگ یاراشور ساڭا یا ماڭا
<br>
törü bilmese öz yorısa añ a
<br>
تؤرۆ بیلمه‌سه اؤز یۏرېسا آڭ آ
<br>
beyt 4009.
<br>
بیت (۴۰۰۹)
<br>
bu él itgü tutğu bodun tüzgüke
<br>
بو ایل ایتگۆ توتغو بۏدون تۆزگۆکه
<br>
bu begler tikildi ajun süzgüke
<br>
بو بگلر تیکیلدی آژون سۆزگۆکه
<br>
beyt 4010.
<br>
بیت (۴۰۱۰)
<br>
bu él kün itigi bu begler işi
<br>
بو ایل کۆن ایتیگی بو بگلر ایشی
<br>
törü hem toku birle itti kişi
<br>
تؤرۆ هم تۏقو بیرله ایتتی کیشی
<br>
beyt 4011.
<br>
بیت (۴۰۱۱)
<br>
anın ötrü begler uzattı elig
<br>
آنېن اؤترۆ بگلر اوزاتتې ائلیگ
<br>
ukuş utru tuttı yorıttı tilig
<br>
اوقوش اوترو توتتې یۏرېتتې تیلیگ
<br>
beyt 4012.
<br>
بیت (۴۰۱۲)
<br>
idi yakşı aymış ajun ilçisi
<br>
ایدی یاقشې آیمېش آژون ایلچیسی
<br>
biliglig ukuşluğ bodun başçısı
<br>
بیلیگلیگ اوقوشلوغ بۏدون باشچېسې
<br>
beyt 4013.
<br>
بیت (۴۰۱۳)
<br>
ajun tutğuçı er ukuşluğ kerek
<br>
آژون توتغوچې ار اوقوشلوغ کیرک
<br>
bodun basğuçıkakerek ked yürek
<br>
بۏدون باسغوچېقا کیرک کد یۆرک
<br>
beyt 4014.
<br>
بیت (۴۰۱۴)
<br>
bu iki bulunsa basa tapğuçı
<br>
بو ایکی بولونسا باسا تاپغوچې
<br>
törülüg tokuluğ kerek bilgüçi
<br>
تؤرۆلۆگ تۏقولوغ کیرک بیلگۆچی
<br>
beyt 4015.
<br>
بیت (۴۰۱۵)
<br>
anın ötrü begler bedütür küçin
<br>
آنېن اؤترۆ بگلر بدۆتۆر کۆچین
<br>
yağı boynı yençer alır öz öçin
<br>
یاغې بۏینې یئنچر آلېر اؤز اؤچین
<br>
beyt 4016.
<br>
بیت (۴۰۱۶)
<br>
biz emdi bu öñdi törü ürsemiz
<br>
بیز ایمدی بو اؤڭدی تؤرۆ اۆرسه‌میز
<br>
negü teg yaraşur törü buzsamız
<br>
نه‌گۆ تگ یاراشور تؤرۆ بوزسامېز
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 4017.
<br>
بیت (۴۰۱۷)
<br>
yanut bérdi ögdülmiş aydı kadaş
<br>
یانوت بیردی اؤگدۆلمیش آیدې قاداش
<br>
idi ters iş ermez yutar kılsa aş
<br>
ایدی ترس ایش ایرمز یوتار قېلسا آش
<br>
beyt 4018.
<br>
بیت (۴۰۱۸)
<br>
munu men bilir-men bu öñdi törü
<br>
مونو من بیلیرمن بو اؤڭدی تؤرۆ
<br>
ayayın men emdi sen ögren körü
<br>
آیایېن من ایمدی سن اؤگرن کؤرۆ
<br>
beyt 4019.
<br>
بیت (۴۰۱۹)
<br>
kişi bilmese ögrenür kör bilir
<br>
کیشی بیلمه‌سه اؤگرنۆر کؤر بیلیر
<br>
bilip ötrü yalñuk tilekke tegir
<br>
بیلیپ اؤترۆ یالڭوق تیلککه تگیر
<br>
beyt 4020.
<br>
بیت (۴۰۲۰)
<br>
muñar meñzetü aydı bilgi açuk
<br>
موڭار مڭزتۆ آیدې بیلگی آچوق
<br>
bu söz tutmaz erniñ biligi bıçuk
<br>
بو سؤز توتماز ارنیڭ بیلیگی بېچوق
<br>
beyt 4021.
<br>
بیت (۴۰۲۱)
<br>
toğa bilge toğma kişi ögrenür
<br>
تۏغا بیلگه تۏغما کیشی اؤگرنۆر
<br>
toğa sözlemez til turu sözlenür
<br>
تۏغا سؤزله‌مز تیل تورو سؤزله‌نۆر
<br>
beyt 4022.
<br>
بیت (۴۰۲۲)
<br>
kişi ögrenip ötrü bilge bolur
<br>
کیشی اؤگره‌نیپ اؤترۆ بیلگه بۏلور
<br>
bilig bilse ötrü kamuğ iş unur
<br>
بیلیگ بیلسه اؤترۆ قاموغ ایش اونور
<br>
odğırmış cevâbı ögdülmişke
<br>
اۏدغېرمېش جوابې اؤگدۆلمیشکه
<br>
beyt 4023.
<br>
بیت (۴۰۲۳)
<br>
yanut bérdi odğırmış aydı seniñ
<br>
یانوت بیردی اۏدغېرمېش آیدې سنیڭ
<br>
tilekiñ bu erse tilek yok meniñ
<br>
تیلکیڭ بو ایرسه تیلک یۏق منیڭ
<br>
beyt 4024.
<br>
بیت (۴۰۲۴)
<br>
ayı muñkarur sen bu kün sen méni
<br>
آیې موڭقارور سن بو کۆن سن مینی
<br>
negü teg bolur ay bu tapğuñ kanı
<br>
نه‌گۆ تگ بۏلور آی بو تاپغوڭ قانې
<br>
beyt 4025.
<br>
بیت (۴۰۲۵)
<br>
köñülke kirürmü sözüg tıñlayın
<br>
کؤڭۆلکه کیرۆرمۆ سؤزۆگ تېڭلایېن
<br>
özüm ögrenürmü anı añlayın
<br>
اؤزۆم اؤگره‌نۆرمۆ آنې آڭلایېن
<br>
beyt 4026.
<br>
بیت (۴۰۲۶)
<br>
maña ayğıl emdi törüni neçe
<br>
ماڭا آیغېل ایمدی تؤرۆنی نئچه
<br>
tokularnı sayu atayu biçe
<br>
تۏقولارنې سایو آتایو بیچه
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 4027.
<br>
بیت (۴۰۲۷)
<br>
yanut bérdi ögdülmiş aydı tükel
<br>
یانوت بیردی اؤگدۆلمیش آیدې تۆکل
<br>
köni sözlediñ söz ayâ edgü fâl
<br>
کؤنی سؤزله‌دیڭ سؤز آیا ائدگۆ فال
<br>
beyt 4028.
<br>
بیت (۴۰۲۸)
<br>
ukuşka yırak erdi aşnu yoluñ
<br>
اوقوشقا یېراق ایردی آشنو یۏلوڭ
<br>
könilikke urduñ sen emdi uluñ
<br>
کؤنیلیککه اوردوڭ سن ایمدی اولوڭ
<br>
beyt 4029.
<br>
بیت (۴۰۲۹)
<br>
men emdi ayayın eşitgil ögün
<br>
من ایمدی آیایېن ائشیتگیل اؤگۆن
<br>
sen ögren yazılsu saña bu tügün
<br>
سن اؤگرن یازېلسو ساڭا بو تۆگۆن
<br>
beyt 4030.
<br>
بیت (۴۰۳۰)
<br>
kalı ögrenür erse emdi özüñ
<br>
قالې اؤگرنۆر ایرسه ایمدی اؤزۆڭ
<br>
tilin tıldama emdi kesgil sözüg
<br>
تیلین تېلداما ایمدی کسگیل سؤزۆگ
<br>
47
<br>
۴۷
<br>
ögdülmiş odğurmışka beglerke tapınmak törüsin tokusın ayur
<br>
اؤگدۆلمیش اۏدغورمېشقا بگلرکه تاپېنماق تؤرۆسین تۏقوسېن آیور
<br>
beyt 4031.
<br>
بیت (۴۰۳۱)
<br>
iki törlüg ol bu tapuğçı kişi
<br>
ایکی تؤرلۆگ اۏل بو تاپوغچې کیشی
<br>
tapuğ kılsa itlür küniñe işi
<br>
تاپوغ قېلسا ایتلۆر کۆنیڭه ایشی
<br>
beyt 4032.
<br>
بیت (۴۰۳۲)
<br>
biri oğlan erken tapuğka kirür
<br>
بیری اۏغلان ارکن تاپوغقا کیرۆر
<br>
takı bir bedük bolsa ötrü kılur
<br>
تاقې بیر بدۆک بۏلسا اؤترۆ قېلور
<br>
beyt 4033.
<br>
بیت (۴۰۳۳)
<br>
ikide talu edgüreki ol ol
<br>
ایکیده تالو ائدگۆره‌کی اۏل اۏل
<br>
kiçigde tapuğ kılsa bassa köñül
<br>
کیچیگده تاپوغ قېلسا باسسا کؤڭۆل
<br>
beyt 4034.
<br>
بیت (۴۰۳۴)
<br>
neçe me bu kün söz saña aysa öz
<br>
نئچه مه بو کۆن سؤز ساڭا آیسا اؤز
<br>
kiçiglerke başlap ayayın bu söz
<br>
کیچیگلرکه باشلاپ آیایېن بو سؤز
<br>
beyt 4035.
<br>
بیت (۴۰۳۵)
<br>
sözüg örte tutsa soñı yég bolur
<br>
سؤزۆگ اؤرته توتسا سۏڭې ییگ بۏلور
<br>
kayu neñ yig erse tüpi ig bolur
<br>
قایو نڭ ییگ ایرسه تۆپی ایگ بۏلور
<br>
beyt 4036.
<br>
بیت (۴۰۳۶)
<br>
bışığlığ tilese bışurğu sözüg
<br>
بېشېغلېغ تیله‌سه بېشورغو سؤزۆگ
<br>
bütünlük tilese bütürgü özüñ
<br>
بۆتۆنلۆک تیله‌سه بۆتۆرگۆ اؤزۆڭ
<br>
beyt 4037.
<br>
بیت (۴۰۳۷)
<br>
tapuğka açayın tése er kapuğ
<br>
تاپوغقا آچایېن تیسه ار قاپوغ
<br>
kiçig oğlan erken kılınğu tapuğ
<br>
کیچیگ اۏغلان ارکن قېلېنغو تاپوغ
<br>
beyt 4038.
<br>
بیت (۴۰۳۸)
<br>
törü hem toku bilse tüzse yorık
<br>
تؤرۆ هم تۏقو بیلسه تۆزسه یۏرېق
<br>
kirü hem çıkabilse itse kılık
<br>
کیرۆ هم چېقابیلسه ایتسه قېلېق
<br>
beyt 4039.
<br>
بیت (۴۰۳۹)
<br>
tapuğka érig bolsa erte turup
<br>
تاپوغقا ایریگ بۏلسا ارته توروپ
<br>
köñül til kiçig tutsa kodkı bolup
<br>
کؤڭۆل تیل کیچیگ توتسا قۏدقې بۏلوپ
<br>
beyt 4040.
<br>
بیت (۴۰۴۰)
<br>
yumuşka érig bolsa yügrü turu
<br>
یوموشقا ایریگ بۏلسا یۆگرۆ تورو
<br>
kulak köz yiti tutsa aşru körü
<br>
قولاق کؤز ییتی توتسا آشرو کؤرۆ
<br>
beyt 4041.
<br>
بیت (۴۰۴۱)
<br>
özinde uluğka tapuğ kılsa öz
<br>
اؤزینده اولوغقا تاپوغ قېلسا اؤز
<br>
tilin beklese ked katığ tutsa söz
<br>
تیلین بکله‌سه کد قاتېغ توتسا سؤز
<br>
beyt 4042.
<br>
بیت (۴۰۴۲)
<br>
tapuğuğ oñarsa bu yañlığ kiçig
<br>
تاپوغوغ اۏڭارسا بو یاڭلېغ کیچیگ
<br>
begiñe yağudı oñardı keçig
<br>
بگیڭه یاغودې اۏڭاردې کئچیگ
<br>
beyt 4043.
<br>
بیت (۴۰۴۳)
<br>
kirür hem çıkar bolsa anda naru
<br>
کیرۆر هم چېقار بۏلسا آندا نارو
<br>
ötünse ötüg saw törüçe körü
<br>
اؤتۆنسه اؤتۆگ ساو تؤرۆچه کؤرۆ
<br>
beyt 4044.
<br>
بیت (۴۰۴۴)
<br>
kiçig kur bu yérke tege törçise
<br>
کیچیگ قور بو ییرکه تگه تؤرچیسه
<br>
negüke yararın seçer beg basa
<br>
نه‌گۆکه یارارېن سئچر بگ باسا
<br>
beyt 4045.
<br>
بیت (۴۰۴۵)
<br>
tapuğçı tetig erse kılkı bütün
<br>
تاپوغچې تتیگ ایرسه قېلقې بۆتۆن
<br>
ötügke yarar bu kopar terk kutun
<br>
اؤتۆگکه یارار بو قۏپار ترک قوتون
<br>
beyt 4046.
<br>
بیت (۴۰۴۶)
<br>
atım ersig erse bolur ok yaçı
<br>
آتېم ارسیگ ایرسه بۏلور اۏق یاچې
<br>
köni erse kılkı bolur tamğaçı
<br>
کؤنی ایرسه قېلقې بۏلور تامغاچې
<br>
beyt 4047.
<br>
بیت (۴۰۴۷)
<br>
kılınçı arığ erse körklüg yüzi
<br>
قېلېنچې آرېغ ایرسه کؤرکلۆگ یۆزی
<br>
idişçi kılur beg ay köñli yazı
<br>
ایدیشچی قېلور بگ آی کؤڭلی یازې
<br>
beyt 4048.
<br>
بیت (۴۰۴۸)
<br>
bitig bilse sakış ağıçı bolur
<br>
بیتیگ بیلسه ساقېش آغېچې بۏلور
<br>
ukuş ög ked erse bitigçi bolur
<br>
اوقوش اؤگ کد ایرسه بیتیگچی بۏلور
<br>
beyt 4049.
<br>
بیت (۴۰۴۹)
<br>
bularda kayuka ulansa bu öz
<br>
بولاردا قایوقا اولانسا بو اؤز
<br>
idi korku aynu tapuğ kılğu uz
<br>
ایدی قۏرقو آینو تاپوغ قېلغو اوز
<br>
beyt 4050.
<br>
بیت (۴۰۵۰)
<br>
negü tér eşitgil tapuğ kılğuçı
<br>
نه‌گۆ تیر ائشیتگیل تاپوغ قېلغوچې
<br>
tapuğ yetrüp ötrü tilek bulğuçı
<br>
تاپوغ یئترۆپ اؤترۆ تیلک بولغوچې
<br>
beyt 4051.
<br>
بیت (۴۰۵۱)
<br>
yüz utru-turur bolsa begke özüñ
<br>
یۆز اوترو تورور بۏلسا بگکه اؤزۆڭ
<br>
idi korku turğıl küdezgil közüñ
<br>
ایدی قۏرقو تورغېل کۆدزگیل کؤزۆڭ
<br>
beyt 4052.
<br>
بیت (۴۰۵۲)
<br>
kılınç it yorık tüz özñni küdez
<br>
قېلېنچ ایت یۏرېق تۆز اؤزڭنی کۆدز
<br>
köñül til köni tut kısurğıl sözüg
<br>
کؤڭۆل تیل کؤنی توت قېسورغېل سؤزۆگ
<br>
beyt 4053.
<br>
بیت (۴۰۵۳)
<br>
tapuğ birle itlür kamuğ törlüg iş
<br>
تاپوغ بیرله ایتلۆر قاموغ تؤرلۆگ ایش
<br>
tapuğ birle kavşur saña edgü iş
<br>
تاپوغ بیرله قاوشور ساڭا ائدگۆ ایش
<br>
beyt 4054.
<br>
بیت (۴۰۵۴)
<br>
negü edgü kolsa saña bu özüñ
<br>
نه‌گۆ ائدگۆ قۏلسا ساڭا بو اؤزۆڭ
<br>
tapuğ kıl tapuğuñ yarutğay yüzüñ
<br>
تاپوغ قېل تاپوغوڭ یاروتغای یۆزۆڭ
<br>
beyt 4055.
<br>
بیت (۴۰۵۵)
<br>
kalı begke utru-turur erse sen
<br>
قالې بگکه اوترو تورور ایرسه سن
<br>
közüñ yérde tutğıl kulak törde sen
<br>
کؤزۆڭ ییرده توتغېل قولاق تؤرده سن
<br>
beyt 4056.
<br>
بیت (۴۰۵۶)
<br>
elig kavşuru tut adakıñ tüze
<br>
ائلیگ قاوشورو توت آداقېڭ تۆزه
<br>
bu oñ elgiñ urğıl sol elgiñ öze
<br>
بو اۏڭ ایلگیڭ اورغېل سۏل ایلگیڭ اؤزه
<br>
beyt 4057.
<br>
بیت (۴۰۵۷)
<br>
kapuğda kirürde oñuñ aşnu mañ
<br>
قاپوغدا کیرۆرده اۏڭوڭ آشنو ماڭ
<br>
tilin yarlıkarda ögüñ birle añ
<br>
تیلین یارلېقاردا اؤگۆڭ بیرله آڭ
<br>
beyt 4058.
<br>
بیت (۴۰۵۸)
<br>
ötüg ötnür erken köni tut elig
<br>
اؤتۆگ اؤتنۆر ارکن کؤنی توت ائلیگ
<br>
iki tiz bile sök tüzün bol silig
<br>
ایکی تیز بیله سؤک تۆزۆن بۏل سیلیگ
<br>
beyt 4059.
<br>
بیت (۴۰۵۹)
<br>
kaya bakma anda solun ya oñun
<br>
قایا باقما آندا سۏلون یا اۏڭون
<br>
özüñ eymenü tur eşit söz ögün
<br>
اؤزۆڭ ائیمنۆ تور ائشیت سؤز اؤگۆن
<br>
beyt 4060.
<br>
بیت (۴۰۶۰)
<br>
saña söz ayıtsa ötün söz çını
<br>
ساڭا سؤز آیېتسا اؤتۆن سؤز چېنې
<br>
cevâb bérse yarlığ tegürgil köni
<br>
جواب بیرسه یارلېغ تگۆرگیل کؤنی
<br>
beyt 4061.
<br>
بیت (۴۰۶۱)
<br>
süçig içme boşlağ yorıma yawa
<br>
سۆچیگ ایچمه بۏشلاغ یۏرېما یاوا
<br>
yarağsız yawuz işte kaçğıl éve
<br>
یاراغسېز یاووز ایشته قاچغېل ایوه
<br>
beyt 4062.
<br>
بیت (۴۰۶۲)
<br>
eşitmiş sözüg sen eşitmedük ét
<br>
ائشیتمیش سؤزۆگ سن ائشیتمه‌دۆک ایت
<br>
közüñ körmişin sen körünmedük ét
<br>
کؤزۆڭ کؤرمیشین سن کؤرۆنمه‌دۆک ایت
<br>
beyt 4063.
<br>
بیت (۴۰۶۳)
<br>
bu yañlığ tapınsa yaransa kişi
<br>
بو یاڭلېغ تاپېنسا یارانسا کیشی
<br>
kutı künde artar kör itlür işi
<br>
قوتې کۆنده آرتار کؤر ایتلۆر ایشی
<br>
beyt 4064.
<br>
بیت (۴۰۶۴)
<br>
kayusı alur hıl bolur hıl başı
<br>
قایوسې آلور هېل بۏلور هېل باشې
<br>
kayusı at adğır öze él başı
<br>
قایوسې آت آدغېر اؤزه ایل باشې
<br>
beyt 4065.
<br>
بیت (۴۰۶۵)
<br>
kayusı sü başı kayusı hâcib
<br>
قایوسې سۆ باشې قایوسې حاجب
<br>
kayusı ılımğa bolur söz açıp
<br>
قایوسې اېلېمغا بۏلور سؤز آچېپ
<br>
beyt 4066.
<br>
بیت (۴۰۶۶)
<br>
bu kurka tegip uz tapınsa bu er
<br>
بو قورقا تگیپ اوز تاپېنسا بو ار
<br>
uluğlukka yetlür tükel ârzû yér
<br>
اولوغلوققا یئتلۆر تۆکل آرزو ییر
<br>
beyt 4067.
<br>
بیت (۴۰۶۷)
<br>
kayuka ögelik tegir ög bolur
<br>
قایوقا اؤگه‌لیک تگیر اؤگ بۏلور
<br>
kayu kök ayukluk öze at alur
<br>
قایو کؤک آیوقلوق اؤزه آت آلور
<br>
beyt 4068.
<br>
بیت (۴۰۶۸)
<br>
kayusı ınanç beg kayu çağrı beg
<br>
قایوسې اېنانچ بگ قایو چاغرې بگ
<br>
kayusı kül erkin kayu çawlı beg
<br>
قایوسې کۆل ارکین قایو چاولې بگ
<br>
beyt 4069.
<br>
بیت (۴۰۶۹)
<br>
kayu yawğu yuğruş bolur él begi
<br>
قایو یاوغو یوغروش بۏلور ایل بگی
<br>
kayu atı teksin bolur er ögi
<br>
قایو آتې تکسین بۏلور ار اؤگی
<br>
beyt 4070.
<br>
بیت (۴۰۷۰)
<br>
bu yérke tegi ol tapuğçı kurı
<br>
بو ییرکه تگی اۏل تاپوغچې قورې
<br>
munıñda naru yok ağırlık kurı
<br>
مونېڭدا نارو یۏق آغېرلېق قورې
<br>
beyt 4071.
<br>
بیت (۴۰۷۱)
<br>
bu kurka tegürse tapuğçığ bu beg
<br>
بو قورقا تگۆرسه تاپوغچېغ بو بگ
<br>
ötedi tapuğçı hakın öggü teg
<br>
اؤتئدی تاپوغچې حقین اؤگگۆ تگ
<br>
beyt 4072.
<br>
بیت (۴۰۷۲)
<br>
bu kurka tegip er tapınsa birer
<br>
بو قورقا تگیپ ار تاپېنسا بیرر
<br>
idi ked tusulur begi ârzû yér
<br>
ایدی کد توسولور بگی آرزو ییر
<br>
beyt 4073.
<br>
بیت (۴۰۷۳)
<br>
kalı ornasa bu otun er éli
<br>
قالې اۏرناسا بو اۏتون ار ایلی
<br>
idi ök uluğ yas kılur bu kulı
<br>
ایدی اؤک اولوغ یاس قېلور بو قولې
<br>
beyt 4074.
<br>
بیت (۴۰۷۴)
<br>
idi yakşı aymış ukuşluğ bügü
<br>
ایدی یاقشې آیمېش اوقوشلوغ بۆگۆ
<br>
tegimsiz kişike bu kur bérmegü
<br>
تیگیمسیز کیشیکه بو قور بیرمه‌گۆ
<br>
beyt 4075.
<br>
بیت (۴۰۷۵)
<br>
takı munda yégrek ayur bu bilig
<br>
تاقې موندا ییگرک آیور بو بیلیگ
<br>
biligsizke bérme ayâ beg elig
<br>
بیلیگسیزکه بیرمه آیا بگ ائلیگ
<br>
beyt 4076.
<br>
بیت (۴۰۷۶)
<br>
ukuşsuz kişiler bilig artatur
<br>
اوقوشسوز کیشیلر بیلیگ آرتاتور
<br>
biligsiz kişiler bodun yawrıtur
<br>
بیلیگسیز کیشیلر بۏدون یاورېتور
<br>
beyt 4077.
<br>
بیت (۴۰۷۷)
<br>
biligsizke bérse begi kur orun
<br>
بیلیگسیزکه بیرسه بگی قور اۏرون
<br>
begiñe yazığlı munı bil burun
<br>
بگیڭه یازېغلې مونې بیل بورون
<br>
beyt 4078.
<br>
بیت (۴۰۷۸)
<br>
uluğlukka tegse ukuşsuz kişi
<br>
اولوغلوققا تگسه اوقوشسوز کیشی
<br>
idisi başın yér ay ilçi başı
<br>
ایدیسی باشېن ییر آی ایلچی باشې
<br>
beyt 4079.
<br>
بیت (۴۰۷۹)
<br>
kerek emdi begler tapuğçı kulın
<br>
کیرک ایمدی بگلر تاپوغچې قولېن
<br>
biligi teñinçe bedütse ulın
<br>
بیلیگی تڭینچه بدۆتسه اولېن
<br>
beyt 4080.
<br>
بیت (۴۰۸۰)
<br>
kuluğ ked sınağu kılınçı yañı
<br>
قولوغ کد سېناغو قېلېنچې یاڭې
<br>
ukuşı teñinçe tegürgü oñı
<br>
اوقوشې تڭینچه تگۆرگۆ اۏڭې
<br>
beyt 4081.
<br>
بیت (۴۰۸۱)
<br>
bağırsak kerek kul begiñe açır
<br>
باغېرساق کیرک قول بگیڭه آچېر
<br>
anı ötrü begler açınsa tegir
<br>
آنې اؤترۆ بگلر آچېنسا تگیر
<br>
beyt 4082.
<br>
بیت (۴۰۸۲)
<br>
negü tér eşitgil törü bérgüçi
<br>
نه‌گۆ تیر ائشیتگیل تؤرۆ بیرگۆچی
<br>
törü birle beglik işin itgüçi
<br>
تؤرۆ بیرله بگلیک ایشین ایتگۆچی
<br>
beyt 4083.
<br>
بیت (۴۰۸۳)
<br>
neçe kul bedüse kul atı kul ok
<br>
نئچه قول بدۆسه قول آتې قول اۏق
<br>
bedütmiş begiñe tapuğçı ol-ok
<br>
بدۆتمیش بگیڭه تاپوغچې اۏل-اۏق
<br>
beyt 4084.
<br>
بیت (۴۰۸۴)
<br>
neçe beg kiçig erse atı beg ök
<br>
نئچه بگ کیچیگ ایرسه آتې بگ اؤک
<br>
tapuğçı atında beg atı yég ök
<br>
تاپوغچې آتېندا بگ آتې ییگ اؤک
<br>
beyt 4085.
<br>
بیت (۴۰۸۵)
<br>
ay begler ağırlap bedük bolmış er
<br>
آی بگلر آغېرلاپ بدۆک بۏلمېش ار
<br>
basınma begiñni bedük tut ağır
<br>
باسېنما بگیڭنی بدۆک توت آغېر
<br>
beyt 4086.
<br>
بیت (۴۰۸۶)
<br>
öçeşme bu begler bile sen bolup
<br>
اؤچشمه بو بگلر بیله سن بۏلوپ
<br>
sözin sözlemegil meger ked körüp
<br>
سؤزین سؤزله‌مه‌گیل مگر کد کؤرۆپ
<br>
beyt 4087.
<br>
بیت (۴۰۸۷)
<br>
olar kut-tururlar kut elgi uzun
<br>
اۏلار قوت تورورلار قوت ائلگی اوزون
<br>
küyer ot-tururlar küyürgey özün
<br>
کۆیر اۏت تورورلار کۆیۆرگَی اؤزۆن
<br>
beyt 4088.
<br>
بیت (۴۰۸۸)
<br>
zamâneˆ-tururlar zamâneˆ bile
<br>
زمانه تورورلار زمانه بیله
<br>
yaraşık kerek er sewinse küle
<br>
یاراشېق کیرک ار سئوینسه کۆله
<br>
beyt 4089.
<br>
بیت (۴۰۸۹)
<br>
takı yakşı aymış sınap bilmiş er
<br>
تاقې یاقشې آیمېش سېناپ بیلمیش ار
<br>
tapuğ birle kopmış tilek bulmış er
<br>
تاپوغ بیرله قۏپمېش تیلک بولمېش ار
<br>
beyt 4090.
<br>
بیت (۴۰۹۰)
<br>
küle baksa begler saña öz közün
<br>
کۆله باقسا بگلر ساڭا اؤز کؤزۆن
<br>
sewinme añar sen küwenme özün
<br>
سئوینمه آڭار سن کۆونمه اؤزۆن
<br>
beyt 4091.
<br>
بیت (۴۰۹۱)
<br>
tapuğka tayanma kötürme köñül
<br>
تاپوغقا تایانما کؤتۆرمه کؤڭۆل
<br>
saña tügge begler yañılsa yüzün
<br>
ساڭا تۆگگه بگلر یاڭېلسا یۆزۆن
<br>
beyt 4092.
<br>
بیت (۴۰۹۲)
<br>
kiçig ya uluğ tut ne çawluğ külüg
<br>
کیچیگ یا اولوغ توت نه چاولوغ کۆلۆگ
<br>
tapuğçı tapuğçı-turur belgülüg
<br>
تاپوغچې تاپوغچې تورور بلگۆلۆگ
<br>
beyt 4093.
<br>
بیت (۴۰۹۳)
<br>
katığlanğu begke tapuğ yazmasa
<br>
قاتېغلانغو بگکه تاپوغ یازماسا
<br>
tapuğçı yolında oñın azmasa
<br>
تاپوغچې یۏلېندا اۏڭېن آزماسا
<br>
beyt 4094.
<br>
بیت (۴۰۹۴)
<br>
neçe me yakın tutsa begler séni
<br>
نئچه مه یاقېن توتسا بگلر سینی
<br>
özüñni unıtma yorığıl köni
<br>
اؤزۆڭنی اونېتما یۏرېغېل کؤنی
<br>
beyt 4095.
<br>
بیت (۴۰۹۵)
<br>
neçe edgü tutsa özüñ korku tur
<br>
نئچه ائدگۆ توتسا اؤزۆڭ قۏرقو تور
<br>
işimsinmegil sen kaya baknu tur
<br>
ایشیمسینمه‌گیل سن قایا باقنو تور
<br>
beyt 4096.
<br>
بیت (۴۰۹۶)
<br>
ara ot bolur kör ara suw bolur
<br>
آرا اۏت بۏلور کؤر آرا سوو بۏلور
<br>
ara küldürür kör ara yığlatur
<br>
آرا کۆلدۆرۆر کؤر آرا یېغلاتور
<br>
beyt 4097.
<br>
بیت (۴۰۹۷)
<br>
bu üç neñke bolma yakın koşnısı
<br>
بو اۆچ نڭکه بۏلما یاقېن قۏشنېسې
<br>
küyer ot akar suw bu begler küsi
<br>
کۆیر اۏت آقار سوو بو بگلر کۆسی
<br>
beyt 4098.
<br>
بیت (۴۰۹۸)
<br>
kür arslanka okşar körü tursa beg
<br>
کۆر آرسلانقا اۏقشار کؤرۆ تورسا بگ
<br>
öge tegse yumşar bolur torku teg
<br>
اؤگه تگسه یومشار بۏلور تۏرقو تگ
<br>
beyt 4099.
<br>
بیت (۴۰۹۹)
<br>
kalı basnu tegse buşar baş keser
<br>
قالې باسنو تگسه بوشار باش کَسَر
<br>
tamurın teşer kör sorup kan içer
<br>
تامورېن تئشر کؤر سۏروپ قان ایچر
<br>
beyt 4100.
<br>
بیت (۴۱۰۰)
<br>
buşar üdte barma begiñke yağuk
<br>
بوشار اۆدته بارما بگیڭکه یاغوق
<br>
kalı bardıñ erse uçuzluk anuk
<br>
قالې باردېڭ ایرسه اوچوزلوق آنوق
<br>
beyt 4101.
<br>
بیت (۴۱۰۱)
<br>
ayıttukta sözle okıdukta kir
<br>
آیېتتوقتا سؤزله اۏقېدوقتا کیر
<br>
selâmet tirilgil tuçı bol ağır
<br>
سلامت تیریلگیل توچې بۏل آغېر
<br>
beyt 4102.
<br>
بیت (۴۱۰۲)
<br>
telim sözni eştip eşitmez itin
<br>
تلیم سؤزنی ائشتیپ ائشیتمز ایتین
<br>
közün körmişiñni yétürgil katın
<br>
کؤزۆن کؤرمیشیڭنی ییتۆرگیل قاتېن
<br>
beyt 4103.
<br>
بیت (۴۱۰۳)
<br>
negü tér eşitgil özin tutnur er
<br>
نه‌گۆ تیر ائشیتگیل اؤزین توتنور ار
<br>
ödinde kirip kör ötüg ötnür er
<br>
اؤدینده کیریپ کؤر اؤتۆگ اؤتنۆر ار
<br>
beyt 4104.
<br>
بیت (۴۱۰۴)
<br>
kirü tur téseler ağırlık üküş
<br>
کیرۆ تور تیسه‌لر آغېرلېق اۆکۆش
<br>
çıkatur tése kör yüzüñke söküş
<br>
چېقاتور تیسه کؤر یۆزۆڭکه سؤکۆش
<br>
beyt 4105.
<br>
بیت (۴۱۰۵)
<br>
közüñni küdezgil özüñni tutun
<br>
کؤزۆڭنی کۆدزگیل اؤزۆڭنی توتون
<br>
özin tutğuçı er ajunda küsüş
<br>
اؤزین توتغوچې ار آژوندا کۆسۆش
<br>
beyt 4106.
<br>
بیت (۴۱۰۶)
<br>
üç işte yırak tur katığlan usa
<br>
اۆچ ایشته یېراق تور قاتېغلان اوسا
<br>
biri kılma beglik söz aydım kese
<br>
بیری قېلما بگلیک سؤز آیدېم کسه
<br>
beyt 4107.
<br>
بیت (۴۱۰۷)
<br>
takı biri yalğan biri sukluk ol
<br>
تاقې بیری یالغان بیری سوقلوق اۏل
<br>
bu üç iş üçegü tüpi yokluk ol
<br>
بو اۆچ ایش اۆچه‌گۆ تۆپی یۏقلوق اۏل
<br>
beyt 4108.
<br>
بیت (۴۱۰۸)
<br>
yoñama kişig sen uşak sözleme
<br>
یۏڭاما کیشیگ سن اوشاق سؤزله‌مه
<br>
köni sözlegil söz barın kizleme
<br>
کؤنی سؤزله‌گیل سؤز بارېن کیزله‌مه
<br>
beyt 4109.
<br>
بیت (۴۱۰۹)
<br>
özüñni arığ tut kamuğdın sıñar
<br>
اؤزۆڭنی آرېغ توت قاموغدېن سېڭار
<br>
arığ ol bu begler arığ neñ sewer
<br>
آرېغ اۏل بو بگلر آرېغ نڭ سئور
<br>
beyt 4110.
<br>
بیت (۴۱۱۰)
<br>
özüñ karşıka kirse baknu yorı
<br>
اؤزۆڭ قارشېقا کیرسه باقنو یۏرې
<br>
séni kim ağırlar ağırla anı
<br>
سینی کیم آغېرلار آغېرلا آنې
<br>
beyt 4111.
<br>
بیت (۴۱۱۱)
<br>
küwezlenme elgiñ sala kirmegil
<br>
کۆوه‌زلنمه ایلگیڭ سالا کیرمه‌گیل
<br>
elig alşu tutşu yéme turmağıl
<br>
ائلیگ آلشو توتشو ییمه تورماغېل
<br>
beyt 4112.
<br>
بیت (۴۱۱۲)
<br>
özüñ oldurur erse ornuñ bilin
<br>
اؤزۆڭ اۏلدورور ایرسه اۏرنوڭ بیلین
<br>
kişig satğamağıl siliglik kılın
<br>
کیشیگ ساتغاماغېل سیلیگلیک قېلېن
<br>
beyt 4113.
<br>
بیت (۴۱۱۳)
<br>
kakırma sen anda ya sudma katığ
<br>
قاقېرما سن آندا یا سودما قاتېغ
<br>
otunluk bolur bu kiterür tatığ
<br>
اۏتونلوق بۏلور بو کیتَرۆر تاتېغ
<br>
beyt 4114.
<br>
بیت (۴۱۱۴)
<br>
yana bağdaş ilme yanın yatmağıl
<br>
یانا باغداش علمه یانېن یاتماغېل
<br>
ünün katğura sen katığ külmegil
<br>
اۆنۆن قاتغورا سن قاتېغ کۆلمه‌گیل
<br>
beyt 4115.
<br>
بیت (۴۱۱۵)
<br>
yana alma tırñak adışma butuñ
<br>
یانا آلما تېرڭاق آدېشما بوتوڭ
<br>
uçuzluk tegürgey iletgey kutuñ
<br>
اوچوزلوق تگۆرگَی ایلتگَی قوتوڭ
<br>
beyt 4116.
<br>
بیت (۴۱۱۶)
<br>
seniñde uluğrak sözin sözlese
<br>
سنیڭده اولوغراق سؤزین سؤزله‌سه
<br>
sözüg barça kodğu anı tıñlasa
<br>
سؤزۆگ بارچا قۏدغو آنې تېڭلاسا
<br>
beyt 4117.
<br>
بیت (۴۱۱۷)
<br>
köni sözle sözni kızartğay eñiñ
<br>
کؤنی سؤزله سؤزنی قېزارتغای ایڭیڭ
<br>
sözüg sözlemegil meger öz teñiñ
<br>
سؤزۆگ سؤزله‌مه‌گیل مگر اؤز تڭیڭ
<br>
beyt 4118.
<br>
بیت (۴۱۱۸)
<br>
içip karşıka kirme özni tutun
<br>
ایچیپ قارشېقا کیرمه اؤزنی توتون
<br>
yarağsız bolur ol içigli otun
<br>
یاراغسېز بۏلور اۏل ایچیگلی اۏتون
<br>
beyt 4119.
<br>
بیت (۴۱۱۹)
<br>
bu üç neñ-turur er küdezmese öz
<br>
بو اۆچ نڭ تورور ار کۆدزمه‌سه اؤز
<br>
başın alsıkar terk eşit uş bu söz
<br>
باشېن آلسېقار ترک ائشیت اوش بو سؤز
<br>
beyt 4120.
<br>
بیت (۴۱۲۰)
<br>
birisi bu begler sözin tutğu bek
<br>
بیریسی بو بگلر سؤزین توتغو بک
<br>
küdezgü anı öz sewüg cânı teg
<br>
کۆدزگۆ آنې اؤز سئوۆگ جانې تگ
<br>
beyt 4121.
<br>
بیت (۴۱۲۱)
<br>
ikinç yazmasa ilke tursa köni
<br>
ایکینچ یازماسا ایلکه تورسا کؤنی
<br>
özin ked küdezse bu bulğak küni
<br>
اؤزین کد کۆدزسه بو بولغاق کۆنی
<br>
beyt 4122.
<br>
بیت (۴۱۲۲)
<br>
üçünç karşı içre köni tutsa öz
<br>
اۆچۆنچ قارشې ایچره کؤنی توتسا اؤز
<br>
yırak tutsa teñsiz yarağsızda köz
<br>
یېراق توتسا تڭسیز یاراغسېزدا کؤز
<br>
beyt 4123.
<br>
بیت (۴۱۲۳)
<br>
bu üçte birisin kılığlı kişi
<br>
بو اۆچته بیریسین قېلېغلې کیشی
<br>
neçe me bedük erse keslür başı
<br>
نئچه مه بدۆک ایرسه کسلۆر باشې
<br>
beyt 4124.
<br>
بیت (۴۱۲۴)
<br>
adakın yorığlı ay kılkı tüzün
<br>
آداقېن یۏرېغلې آی قېلقې تۆزۆن
<br>
üdi bolmağınça körünme özün
<br>
اۆدی بۏلماغېنچا کؤرۆنمه اؤزۆن
<br>
beyt 4125.
<br>
بیت (۴۱۲۵)
<br>
kalı oldurur erse öz kur bulup
<br>
قالې اۏلدورور ایرسه اؤز قور بولوپ
<br>
okıp başlasa ötrü kirgil turup
<br>
اۏقېپ باشلاسا اؤترۆ کیرگیل توروپ
<br>
beyt 4126.
<br>
بیت (۴۱۲۶)
<br>
kaçan söz sorar erse begler saña
<br>
قاچان سؤز سۏرار ایرسه بگلر ساڭا
<br>
uzatma sözüñni ay ersig toña
<br>
اوزاتما سؤزۆڭنی آی ارسیگ تۏڭا
<br>
beyt 4127.
<br>
بیت (۴۱۲۷)
<br>
ayıtsa ötüñil bilirin özüñ
<br>
آیېتسا اؤتۆڭیل بیلیرین اؤزۆڭ
<br>
sözin kesse kodğıl uzatma sözüg
<br>
سؤزین کسسه قۏدغېل اوزاتما سؤزۆگ
<br>
beyt 4128.
<br>
بیت (۴۱۲۸)
<br>
kalı aşka begler okısa séni
<br>
قالې آشقا بگلر اۏقېسا سینی
<br>
edeb birle aş yé ked ögren munı
<br>
ادب بیرله آش یی کد اؤگرن مونې
<br>
beyt 4129.
<br>
بیت (۴۱۲۹)
<br>
oñ elgiñ bile sen kötürgil yégü
<br>
اۏڭ ایلگیڭ بیله سن کؤتۆرگیل ییگۆ
<br>
bayat atı aşnu ayıt ay bügü
<br>
بایات آتې آشنو آیېت آی بۆگۆ
<br>
beyt 4130.
<br>
بیت (۴۱۳۰)
<br>
kişi utrukı aşka sunma elig
<br>
کیشی اوتروقې آشقا سونما ائلیگ
<br>
özüñ utrukı aş yégil ay silig
<br>
اؤزۆڭ اوتروقې آش ییگیل آی سیلیگ
<br>
beyt 4131.
<br>
بیت (۴۱۳۱)
<br>
biçek tartma anda süñük kemdime
<br>
بیچک تارتما آندا سۆڭۆک کئمدیمه
<br>
aşığ tartmağıl sen kişig ündeme
<br>
آشېغ تارتماغېل سن کیشیگ اۆنده‌مه
<br>
beyt 4132.
<br>
بیت (۴۱۳۲)
<br>
teşi teg yémegil yéme tawrakın
<br>
تئشی تگ ییمه‌گیل ییمه تاوراقېن
<br>
silig bolma artuk tişi teg sakın
<br>
سیلیگ بۏلما آرتوق تیشی تگ ساقېن
<br>
beyt 4133.
<br>
بیت (۴۱۳۳)
<br>
neçe me tok erse yégü beg aşı
<br>
نئچه مه تۏق ایرسه ییگۆ بگ آشې
<br>
bu begler aşı ol ağırlık başı
<br>
بو بگلر آشې اۏل آغېرلېق باشې
<br>
beyt 4134.
<br>
بیت (۴۱۳۴)
<br>
ne törlüg bu işke tegir erse öz
<br>
نه تؤرلۆگ بو ایشکه تگیر ایرسه اؤز
<br>
bağırsaklıkın teg yaruk kılğa köz
<br>
باغېرساقلېقېن تگ یاروق قېلغا کؤز
<br>
beyt 4135.
<br>
بیت (۴۱۳۵)
<br>
idi yakşı aymış biliglig kişi
<br>
ایدی یاقشې آیمېش بیلیگلیگ کیشی
<br>
bu söz tutsa asğı saw altun tuşı
<br>
بو سؤز توتسا آسغې ساو آلتون توشې
<br>
beyt 4136.
<br>
بیت (۴۱۳۶)
<br>
kalı tegse beglik saña belgülüg
<br>
قالې تگسه بگلیک ساڭا بلگۆلۆگ
<br>
bilig birle işlet işig ay külüg
<br>
بیلیگ بیرله ایشلت ایشیگ آی کۆلۆگ
<br>
beyt 4137.
<br>
بیت (۴۱۳۷)
<br>
kalı yawğu teñsiz bolur erse sen
<br>
قالې یاوغو تڭسیز بۏلور ایرسه سن
<br>
vefâ kıl neçe küç bulur erse sen
<br>
وفا قېل نئچه کۆچ بولور ایرسه سن
<br>
beyt 4138.
<br>
بیت (۴۱۳۸)
<br>
apañ tegse emdi sü erki saña
<br>
آپاڭ تگسه ایمدی سۆ ارکی ساڭا
<br>
akı bol oduğ tur ay ersig toña
<br>
آقې بۏل اۏدوغ تور آی ارسیگ تۏڭا
<br>
beyt 4139.
<br>
بیت (۴۱۳۹)
<br>
tegir erse hıl ya saña on otağ
<br>
تگیر ایرسه هېل یا ساڭا اۏن اۏتاغ
<br>
elig yazğu mâlın kılıç tutğu yağ
<br>
ائلیگ یازغو مالېن قېلېچ توتغو یاغ
<br>
beyt 4140.
<br>
بیت (۴۱۴۰)
<br>
vezîrlık tegip bolsa elgiñ uzun
<br>
وزیرلېق تگیپ بۏلسا ایلگیڭ اوزون
<br>
törü urma isiz silig bol tüzün
<br>
تؤرۆ اورما ایسیز سیلیگ بۏل تۆزۆن
<br>
beyt 4141.
<br>
بیت (۴۱۴۱)
<br>
ögelik tegir erse ögleñü ol
<br>
اؤگه‌لیک تگیر ایرسه اؤگلڭۆ اۏل
<br>
yañılsa begi bu ayu bérse yol
<br>
یاڭېلسا بگی بو آیو بیرسه یۏل
<br>
beyt 4142.
<br>
بیت (۴۱۴۲)
<br>
kalı kök ayukluk tegir erse kör
<br>
قالې کؤک آیوقلوق تگیر ایرسه کؤر
<br>
özin ked küdezgü kutı badı kur
<br>
اؤزین کد کۆدزگۆ قوتې بادې قور
<br>
beyt 4143.
<br>
بیت (۴۱۴۳)
<br>
sü başı ya él başı bolsa özüñ
<br>
سۆ باشې یا ایل باشې بۏلسا اؤزۆڭ
<br>
köni bol yiti tut kulakıñ közüñ
<br>
کؤنی بۏل ییتی توت قولاقېڭ کؤزۆڭ
<br>
beyt 4144.
<br>
بیت (۴۱۴۴)
<br>
özüñ bolsa hâcib orunç almağu
<br>
اؤزۆڭ بۏلسا حاجب اۏرونچ آلماغو
<br>
çığay tul yetîmler sözin tıñlağu
<br>
چېغای تول یتیملر سؤزین تېڭلاغو
<br>
beyt 4145.
<br>
بیت (۴۱۴۵)
<br>
ağılıkka kılsa ağıçı séni
<br>
آغېلېققا قېلسا آغېچې سینی
<br>
bütün çın bolup sen yorığıl köni
<br>
بۆتۆن چېن بۏلوپ سن یۏرېغېل کؤنی
<br>
beyt 4146.
<br>
بیت (۴۱۴۶)
<br>
bitigçi ılımğa bulunsa özüñ
<br>
بیتیگچی اېلېمغا بولونسا اؤزۆڭ
<br>
köñül sırrı bek tut çıkarma sözüg
<br>
کؤڭۆل سېرّې بک توت چېقارما سؤزۆگ
<br>
beyt 4147.
<br>
بیت (۴۱۴۷)
<br>
bu ol atka tegmiş tapuğ kılğuçı
<br>
بو اۏل آتقا تگمیش تاپوغ قېلغوچې
<br>
munıñda narusı uda bérgüçi
<br>
مونېڭدا ناروسې اودا بیرگۆچی
<br>
beyt 4148.
<br>
بیت (۴۱۴۸)
<br>
bir ança yéme bar takı işçiler
<br>
بیر آنچا ییمه بار تاقې ایشچیلر
<br>
töşekçi ya kuşçı yéme aşçılar
<br>
تؤشکچی یا قوشچې ییمه آشچېلار
<br>
beyt 4149.
<br>
بیت (۴۱۴۹)
<br>
bu yañlığ tapuğda yırak tur saña
<br>
بو یاڭلېغ تاپوغدا یېراق تور ساڭا
<br>
ereji birer ol kör emgek miñe
<br>
ارژی بیرر اۏل کؤر امگک میڭه
<br>
beyt 4150.
<br>
بیت (۴۱۵۰)
<br>
ağırlık tileseñ özüñke tuçı
<br>
آغېرلېق تیله‌سڭ اؤزۆڭکه توچې
<br>
ağırla kişig sen ayâ koptaçı
<br>
آغېرلا کیشیگ سن آیا قۏپتاچې
<br>
beyt 4151.
<br>
بیت (۴۱۵۱)
<br>
uluğuğ uluğla küdez hürmeti
<br>
اولوغوغ اولوغلا کۆدز حرمتی
<br>
saña kelge devlet uluğluk kutı
<br>
ساڭا کلگه دَولت اولوغلوق قوتې
<br>
beyt 4152.
<br>
بیت (۴۱۵۲)
<br>
negü tér eşitgil awuçğa sözi
<br>
نه‌گۆ تیر ائشیتگیل آووچغا سؤزی
<br>
awuçğa sözi tutsa açlur közi
<br>
آووچغا سؤزی توتسا آچلور کؤزی
<br>
beyt 4153.
<br>
بیت (۴۱۵۳)
<br>
uluğ hürmeti bar ajunda törü
<br>
اولوغ حرمتی بار آژوندا تؤرۆ
<br>
uluğ kelse kopğıl adakın örü
<br>
اولوغ کلسه قۏپغېل آداقېن اؤرۆ
<br>
beyt 4154.
<br>
بیت (۴۱۵۴)
<br>
yaraşur uluğka kiçig hürmeti
<br>
یاراشور اولوغقا کیچیگ حرمتی
<br>
uluğ ma kiçigke kılur ok körü
<br>
اولوغ ما کیچیگکه قېلور اۏق کؤرۆ
<br>
beyt 4155.
<br>
بیت (۴۱۵۵)
<br>
sözin kesti ögdülmiş aydı munu
<br>
سؤزین کستی اؤگدۆلمیش آیدې مونو
<br>
bu yañlığ bolur beg tapuğçı unu
<br>
بو یاڭلېغ بۏلور بگ تاپوغچې اونو
<br>
beyt 4156.
<br>
بیت (۴۱۵۶)
<br>
men aydım eşittiñ sen ögrendiñ ul
<br>
من آیدېم ائشیتتیڭ سن اؤگره‌ندیڭ اول
<br>
negü teg tapınğu tükel bildiñ ul
<br>
نه‌گۆ تگ تاپېنغو تۆکل بیلدیڭ اول
<br>
beyt 4157.
<br>
بیت (۴۱۵۷)
<br>
bu yañlığ-turur begke kılğu tapuğ
<br>
بو یاڭلېغ تورور بگکه قېلغو تاپوغ
<br>
tapuğ siñse ötrü açar kut kapuğ
<br>
تاپوغ سیڭسه اؤترۆ آچار قوت قاپوغ
<br>
beyt 4158.
<br>
بیت (۴۱۵۸)
<br>
tusulğu tapuğ bu munı bilgü tap
<br>
توسولغو تاپوغ بو مونې بیلگۆ تاپ
<br>
kalı bildiñ erse özüñ begke sap
<br>
قالې بیلدیڭ ایرسه اؤزۆڭ بگکه ساپ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 4159.
<br>
بیت (۴۱۵۹)
<br>
yanut bérdi odğurmış aydı bu söz
<br>
یانوت بیردی اۏدغورمېش آیدې بو سؤز
<br>
eşittim men emdi ayâ edgü öz
<br>
ائشیتتیم من ایمدی آیا ائدگۆ اؤز
<br>
beyt 4160.
<br>
بیت (۴۱۶۰)
<br>
takı bir sözüm bar ayıtğu saña
<br>
تاقې بیر سؤزۆم بار آیېتغو ساڭا
<br>
anı ma ayu bérgil emdi maña
<br>
آنې ما آیو بیرگیل ایمدی ماڭا
<br>
beyt 4161.
<br>
بیت (۴۱۶۱)
<br>
özüm kendke kirse ilig tapğıña
<br>
اؤزۆم کندکه کیرسه ایلیگ تاپغېڭا
<br>
baru turğu künde anıñ kapğıña
<br>
بارو تورغو کۆنده آنېڭ قاپغېڭا
<br>
beyt 4162.
<br>
بیت (۴۱۶۲)
<br>
negü teg yorıkın biliñü adaş
<br>
نه‌گۆ تگ یۏرېقېن بیلیڭۆ آداش
<br>
tiriglik olardın-turur ay kadaş
<br>
تیریگلیک اۏلاردېن تورور آی قاداش
<br>
beyt 4163.
<br>
بیت (۴۱۶۳)
<br>
er at birle şeksiz katılğu kerek
<br>
ار آت بیرله شکسیز قاتېلغو کیرک
<br>
olarka yaraşı tirilgü kerek
<br>
اۏلارقا یاراشې تیریلگۆ کیرک
<br>
beyt 4164.
<br>
بیت (۴۱۶۴)
<br>
munı ma ayu bér maña sen bu kün
<br>
مونې ما آیو بیر ماڭا سن بو کۆن
<br>
negü teg katılğu ukayın ögün
<br>
نه‌گۆ تگ قاتېلغو اوقایېن اؤگۆن
<br>
48
<br>
۴۸
<br>
ögdülmiş kapuğdakı er at birle negü teg tirilgüsin ayur
<br>
اؤگدۆلمیش قاپوغداقې ار آت بیرله نه‌گۆ تگ تیریلگۆسین آیور
<br>
beyt 4165.
<br>
بیت (۴۱۶۵)
<br>
yanut bérdi ögdülmiş aydı bu ma
<br>
یانوت بیردی اؤگدۆلمیش آیدې بو ما
<br>
kereklig-turur ay kadaş aysama
<br>
کیرکلیک تورور آی قاداش آیساما
<br>
beyt 4166.
<br>
بیت (۴۱۶۶)
<br>
munı ma saña emdi ögretgü ol
<br>
مونې ما ساڭا ایمدی اؤگره‌تگۆ اۏل
<br>
negü teg yorığu anı bilgü ol
<br>
نه‌گۆ تگ یۏرېغو آنې بیلگۆ اۏل
<br>
beyt 4167.
<br>
بیت (۴۱۶۷)
<br>
tiriglik olarnıñ bile ol kadaş
<br>
تیریگلیک اۏلارنېڭ بیله اۏل قاداش
<br>
kayusın kadaş tut kayusın adaş
<br>
قایوسېن قاداش توت قایوسېن آداش
<br>
beyt 4168.
<br>
بیت (۴۱۶۸)
<br>
kapuğdakı birle yaraşğu kerek
<br>
قاپوغداقې بیرله یاراشغو کیرک
<br>
katılğu kelişgü barışğu kerek
<br>
قاتېلغو کلیشگۆ بارېشغو کیرک
<br>
beyt 4169.
<br>
بیت (۴۱۶۹)
<br>
kapuğdakı birle yaraşmasa uz
<br>
قاپوغداقې بیرله یاراشماسا اوز
<br>
tiriglik tatımaz ayâ edgü öz
<br>
تیریگلیک تاتېماز آیا ائدگۆ اؤز
<br>
beyt 4170.
<br>
بیت (۴۱۷۰)
<br>
negü tér eşitgil tapuğ kılğuçı
<br>
نه‌گۆ تیر ائشیتگیل تاپوغ قېلغوچې
<br>
törü birle başlap kapuğ tüzgüçi
<br>
تؤرۆ بیرله باشلاپ قاپوغ تۆزگۆچی
<br>
beyt 4171.
<br>
بیت (۴۱۷۱)
<br>
yakınlık tilese özüñ beg bile
<br>
یاقېنلېق تیله‌سه اؤزۆڭ بگ بیله
<br>
kapuğdakı birle yakınlık tile
<br>
قاپوغداقې بیرله یاقېنلېق تیله
<br>
beyt 4172.
<br>
بیت (۴۱۷۲)
<br>
uluğluk tapayın tése sen özün
<br>
اولوغلوق تاپایېن تیسه سن اؤزۆن
<br>
er at birle yakşı yorı ay tüzün
<br>
ار آت بیرله یاقشې یۏرې آی تۆزۆن
<br>
beyt 4173.
<br>
بیت (۴۱۷۳)
<br>
neçe me yakın tutsa begler séni
<br>
نئچه مه یاقېن توتسا بگلر سینی
<br>
yaraşğıl er at birle turğıl köni
<br>
یاراشغېل ار آت بیرله تورغېل کؤنی
<br>
beyt 4174.
<br>
بیت (۴۱۷۴)
<br>
tükel üç kotu ol kapuğda kişi
<br>
تۆکل اۆچ قۏتو اۏل قاپوغدا کیشی
<br>
bularnıñ bile ol tiriglik işi
<br>
بولارنېڭ بیله اۏل تیریگلیک ایشی
<br>
beyt 4175.
<br>
بیت (۴۱۷۵)
<br>
bularda biri özde ulğuñ-turur
<br>
بولاردا بیری اؤزده اولغوڭ تورور
<br>
uluğka tapınsa özüñ kut bulur
<br>
اولوغقا تاپېنسا اؤزۆڭ قوت بولور
<br>
beyt 4176.
<br>
بیت (۴۱۷۶)
<br>
uluğla olarnı ağırla sözin
<br>
اولوغلا اۏلارنې آغېرلا سؤزین
<br>
séni edgü tutğay yarutğay yüzin
<br>
سینی ائدگۆ توتغای یاروتغای یۆزین
<br>
beyt 4177.
<br>
بیت (۴۱۷۷)
<br>
idi yakşı aymış biliglig bügü
<br>
ایدی یاقشې آیمېش بیلیگلیگ بۆگۆ
<br>
bügüler sözini uçuz tutmağu
<br>
بۆگۆلر سؤزینی اوچوز توتماغو
<br>
beyt 4178.
<br>
بیت (۴۱۷۸)
<br>
kiçigke uluğluk uluğdın kelir
<br>
کیچیگکه اولوغلوق اولوغدېن کلیر
<br>
uluğka tapınsa kiçig kut alır
<br>
اولوغقا تاپېنسا کیچیگ قوت آلېر
<br>
beyt 4179.
<br>
بیت (۴۱۷۹)
<br>
uluğlar sözin tut yumuş kıl yügür
<br>
اولوغلار سؤزین توت یوموش قېل یۆگۆر
<br>
uluğ sözi tutsa tilekke tegir
<br>
اولوغ سؤزی توتسا تیلککه تگیر
<br>
beyt 4180.
<br>
بیت (۴۱۸۰)
<br>
uluğlar kut ol kör tilese kutuğ
<br>
اولوغلار قوت اۏل کؤر تیله‌سه قوتوغ
<br>
tapınğıl tapuğka-turur kut tutuğ
<br>
تاپېنغېل تاپوغقا تورور قوت توتوغ
<br>
beyt 4181.
<br>
بیت (۴۱۸۱)
<br>
takı bir saña teñ tuş ol ay kadaş
<br>
تاقې بیر ساڭا تڭ توش اۏل آی قاداش
<br>
yıratsa yağı ol yağutsa adaş
<br>
یېراتسا یاغې اۏل یاغوتسا آداش
<br>
beyt 4182.
<br>
بیت (۴۱۸۲)
<br>
işiñ hem tuşuñ bu katılğu kişi
<br>
ایشیڭ هم توشوڭ بو قاتېلغو کیشی
<br>
yanutka yanut kıl işiñe tuşı
<br>
یانوتقا یانوت قېل ایشیڭه توشې
<br>
beyt 4183.
<br>
بیت (۴۱۸۳)
<br>
takı bir seniñde basa ol kiçig
<br>
تاقې بیر سنیڭده باسا اۏل کیچیگ
<br>
bularnıñ bile ol açığ ya süçig
<br>
بولارنېڭ بیله اۏل آچېغ یا سۆچیگ
<br>
beyt 4184.
<br>
بیت (۴۱۸۴)
<br>
basıtma katığlan kiçigke özüñ
<br>
باسېتما قاتېغلان کیچیگکه اؤزۆڭ
<br>
tilin oynamağıl tıda tut sözüg
<br>
تیلین اۏیناماغېل تېدا توت سؤزۆگ
<br>
beyt 4185.
<br>
بیت (۴۱۸۵)
<br>
tapuğ kılsa bir neñ yazuk kılsa ur
<br>
تاپوغ قېلسا بیر نڭ یازوق قېلسا اور
<br>
yawa ıdma boşlağ işin aytu tur
<br>
یاوا اېدما بۏشلاغ ایشین آیتو تور
<br>
beyt 4186.
<br>
بیت (۴۱۸۶)
<br>
adaş koldaş ardaş kalın tut katıl
<br>
آداش قۏلداش آرداش قالېن توت قاتېل
<br>
kalın bolsa koldaş öger tegme til
<br>
قالېن بۏلسا قۏلداش اؤگر تگمه تیل
<br>
beyt 4187.
<br>
بیت (۴۱۸۷)
<br>
yağı kılma özke kişig bilmedi
<br>
یاغې قېلما اؤزکه کیشیگ بیلمه‌دی
<br>
yağlığ kişiler sewinç bulmadı
<br>
یاغلېغ کیشیلر سئوینچ بولمادې
<br>
beyt 4188.
<br>
بیت (۴۱۸۸)
<br>
neçe az yağı erse yası telim
<br>
نئچه آز یاغې ایرسه یاسې تلیم
<br>
yağıda asığ bar tép aymaz tilim
<br>
یاغېدا آسېغ بار تیپ آیماز تیلیم
<br>
beyt 4189.
<br>
بیت (۴۱۸۹)
<br>
negü tér eşitgil ay köñli oduğ
<br>
نه‌گۆ تیر ائشیتگیل آی کؤڭلی اۏدوغ
<br>
yağı yası tegrüp tokımış yoduğ
<br>
یاغې یاسې تگرۆپ تۏقېمېش یۏدوغ
<br>
beyt 4190.
<br>
بیت (۴۱۹۰)
<br>
bir ök erse düşmân miñ ol yaslıkı
<br>
بیر اؤک ایرسه دۆشمان میڭ اۏل یاسلېقې
<br>
miñin dôstuñ erse bir ol azlıkı
<br>
میڭین دۏستوڭ ایرسه بیر اۏل آزلېقې
<br>
beyt 4191.
<br>
بیت (۴۱۹۱)
<br>
kişi düşmânındın asığ kılmadı
<br>
کیشی دۆشمانېندېن آسېغ قېلمادې
<br>
kalı kıldı erse özi uzlukı
<br>
قالې قېلدې ایرسه اؤزی اوزلوقې
<br>
beyt 4192.
<br>
بیت (۴۱۹۲)
<br>
negü teg kılınsa saña koldaşıñ
<br>
نه‌گۆ تگ قېلېنسا ساڭا قۏلداشېڭ
<br>
sen andağ kılınğıl sewinsü işiñ
<br>
سن آنداغ قېلېنغېل سئوینسۆ ایشیڭ
<br>
beyt 4193.
<br>
بیت (۴۱۹۳)
<br>
özüñke teñeşi tutunğıl adaş
<br>
اؤزۆڭکه تڭشی توتونغېل آداش
<br>
teñeşlig teñeşi bile ol tüdeş
<br>
تڭشلیگ تڭشی بیله اۏل تۆدش
<br>
beyt 4194.
<br>
بیت (۴۱۹۴)
<br>
isiz iş tutunma yırak tur teze
<br>
ایسیز ایش توتونما یېراق تور تئزه
<br>
isiz iş azıtur séni yol öze
<br>
ایسیز ایش آزېتور سینی یۏل اؤزه
<br>
beyt 4195.
<br>
بیت (۴۱۹۵)
<br>
özüñ edgü atlığ bolayın tése
<br>
اؤزۆڭ ائدگۆ آتلېغ بۏلایېن تیسه
<br>
isizke katılma katığlan usa
<br>
ایسیزکه قاتېلما قاتېغلان اوسا
<br>
beyt 4196.
<br>
بیت (۴۱۹۶)
<br>
kamuğ neñni kördüm öz ügrün yorır
<br>
قاموغ نڭنی کؤردۆم اؤز اۆگرۆن یۏرېر
<br>
kişi yılkı kuş kurt öz ügrin bilir
<br>
کیشی یېلقې قوش قورت اؤز اۆگرین بیلیر
<br>
beyt 4197.
<br>
بیت (۴۱۹۷)
<br>
negü tér eşitgil ay ilçi başı
<br>
نه‌گۆ تیر ائشیتگیل آی ایلچی باشې
<br>
sınap edgü isiz keçürmiş yaşı
<br>
سېناپ ائدگۆ ایسیز کئچۆرمیش یاشې
<br>
beyt 4198.
<br>
بیت (۴۱۹۸)
<br>
sığırçuknı kördüm uçar kak ara
<br>
سېغېرچوقنې کؤردۆم اوچار قاق آرا
<br>
teñin baktım erse ikigü kara
<br>
تڭین باقتېم ایرسه ایکیگۆ قارا
<br>
beyt 4199.
<br>
بیت (۴۱۹۹)
<br>
kuğuka katılmaz körü tur yuğak
<br>
قوغوقا قاتېلماز کؤرۆ تور یوغاق
<br>
kara kuş ürüñ kuş bile ked yırak
<br>
قارا قوش اۆرۆڭ قوش بیله کد یېراق
<br>
beyt 4200.
<br>
بیت (۴۲۰۰)
<br>
uçar kuş işin bildi tuttı ügür
<br>
اوچار قوش ایشین بیلدی توتتې اۆگۆر
<br>
kişi sen katılğu kişigni üdür
<br>
کیشی سن قاتېلغو کیشیگنی اۆدۆر
<br>
beyt 4201.
<br>
بیت (۴۲۰۱)
<br>
iki törlüg ol bu yakınlık işi
<br>
ایکی تؤرلۆگ اۏل بو یاقېنلېق ایشی
<br>
bu iki üçün dôst tutar ol kişi
<br>
بو ایکی اۆچۆن دۏست توتار اۏل کیشی
<br>
beyt 4202.
<br>
بیت (۴۲۰۲)
<br>
biregü tutar iş kişig teñrilik
<br>
بیره‌گۆ توتار ایش کیشیگ تڭریلیک
<br>
bu işlik içinde yok ol egrilik
<br>
بو ایشلیک ایچینده یۏق اۏل اگریلیک
<br>
beyt 4203.
<br>
بیت (۴۲۰۳)
<br>
takı bir tutar iş öz asğı üçün
<br>
تاقې بیر توتار ایش اؤز آسغې اۆچۆن
<br>
bu işlik tüp ükmez bolur ol küçün
<br>
بو ایشلیک تۆپ اۆکمز بۏلور اۏل کۆچۆن
<br>
beyt 4204.
<br>
بیت (۴۲۰۴)
<br>
kalı teñrilik iş tutunsa özüñ
<br>
قالې تڭریلیک ایش توتونسا اؤزۆڭ
<br>
yükin yüd açığ kılma tügme yüzüñ
<br>
یۆکین یۆد آچېغ قېلما تۆگمه یۆزۆڭ
<br>
beyt 4205.
<br>
بیت (۴۲۰۵)
<br>
munıñ asğı munda tileme serin
<br>
مونېڭ آسغې موندا تیله‌مه سرین
<br>
bu asğıñ bayat birge anda yarın
<br>
بو آسغېڭ بایات بیرگه آندا یارېن
<br>
beyt 4206.
<br>
بیت (۴۲۰۶)
<br>
apañ dünyâ asğı üçün erse iş
<br>
آپاڭ دۆنیا آسغې اۆچۆن ایرسه ایش
<br>
bu işke katılma katılsa se şéş
<br>
بو ایشکه قاتېلما قاتېلسا سه شیش
<br>
beyt 4207.
<br>
بیت (۴۲۰۷)
<br>
negü tér eşitgil adaş tutmış er
<br>
نه‌گۆ تیر ائشیتگیل آداش توتمېش ار
<br>
adaş asğı yası sınap bilmiş er
<br>
آداش آسغې یاسې سېناپ بیلمیش ار
<br>
beyt 4208.
<br>
بیت (۴۲۰۸)
<br>
adaşığ asığ yas içinde sına
<br>
آداشېغ آسېغ یاس ایچینده سېنا
<br>
bu yérde adak tikse bek tut sene
<br>
بو ییرده آداق تیکسه بک توت سنه
<br>
beyt 4209.
<br>
بیت (۴۲۰۹)
<br>
adaş köñli bilmek tilese özüñ
<br>
آداش کؤڭلی بیلمک تیله‌سه اؤزۆڭ
<br>
buşurğıl sözün sen yéme tüg yüzüñ
<br>
بوشورغېل سؤزۆن سن ییمه تۆگ یۆزۆڭ
<br>
beyt 4210.
<br>
بیت (۴۲۱۰)
<br>
sewer sewmezin sen bileyin tése
<br>
سئور سئومزین سن بیله‌یین تیسه
<br>
sewügrek neñin kol ukulğay basa
<br>
سئوۆگره‌ک نڭین قۏل اوقولغای باسا
<br>
beyt 4211.
<br>
بیت (۴۲۱۱)
<br>
kaşın tügmese ol bu iki yirig
<br>
قاشېن تۆگمه‌سه اۏل بو ایکی ییریگ
<br>
bu cân birle tüz tutğu uş bu erig
<br>
بو جان بیرله تۆز توتغو اوش بو اریگ
<br>
beyt 4212.
<br>
بیت (۴۲۱۲)
<br>
ozunçı kişike katılma yıra
<br>
اۏزونچې کیشیکه قاتېلما یېرا
<br>
ozunçı tilinde küyer ot kör e
<br>
اۏزونچې تیلینده کۆیر اۏت کؤر ائ
<br>
beyt 4213.
<br>
بیت (۴۲۱۳)
<br>
ozundın kopar ol ajun bulğakı
<br>
اۏزوندېن قۏپار اۏل آژون بولغاقې
<br>
ozunçı başın kes ay ersig akı
<br>
اۏزونچې باشېن کس آی ارسیگ آقې
<br>
beyt 4214.
<br>
بیت (۴۲۱۴)
<br>
yana umduçı birle bolma yağuk
<br>
یانا اومدوچې بیرله بۏلما یاغوق
<br>
séziksiz saña bu yağı bolğay ok
<br>
سیزیکسیز ساڭا بو یاغې بۏلغای اۏق
<br>
beyt 4215.
<br>
بیت (۴۲۱۵)
<br>
kalı umdusın bulsa ol umduçı
<br>
قالې اومدوسېن بولسا اۏل اومدوچې
<br>
atağay séni ol ini ya éçi
<br>
آتاغای سینی اۏل اینی یا ایچی
<br>
beyt 4216.
<br>
بیت (۴۲۱۶)
<br>
kalı bulmasa ol ewürgey yüzin
<br>
قالې بولماسا اۏل ائوۆرگَی یۆزین
<br>
toğup körmedük teg yıratğay özin
<br>
تۏغوپ کؤرمه‌دۆک تگ یېراتغای اؤزین
<br>
beyt 4217.
<br>
بیت (۴۲۱۷)
<br>
adaş koldaş ardaş tutun umdusuz
<br>
آداش قۏلداش آرداش توتون اومدوسوز
<br>
ınanğıl añar sen tiril kadğusuz
<br>
اېنانغېل آڭار سن تیریل قادغوسوز
<br>
beyt 4218.
<br>
بیت (۴۲۱۸)
<br>
adaş koldaş ardaş sewinç kadğuda
<br>
آداش قۏلداش آرداش سئوینچ قادغودا
<br>
tusulur kişike isiz edgüde
<br>
توسولور کیشیکه ایسیز ائدگۆده
<br>
beyt 4219.
<br>
بیت (۴۲۱۹)
<br>
sewigli üküşrek tilese özüñ
<br>
سئویگلی اۆکۆشره‌ک تیله‌سه اؤزۆڭ
<br>
tuz etmek yitürgil açuk tut yüzüñ
<br>
توز ائتمک ییتۆرگیل آچوق توت یۆزۆڭ
<br>
beyt 4220.
<br>
بیت (۴۲۲۰)
<br>
bu iki kılıkka isinür kişi
<br>
بو ایکی قېلېققا ایسینۆر کیشی
<br>
isiz edgüde bu kılur öz işi
<br>
ایسیز ائدگۆده بو قېلور اؤز ایشی
<br>
beyt 4221.
<br>
بیت (۴۲۲۱)
<br>
muñar meñzetü sözlemiş söz bilig
<br>
موڭار مڭزتۆ سؤزله‌میش سؤز بیلیگ
<br>
bu söz işke tutğıl ay kılkı silig
<br>
بو سؤز ایشکه توتغېل آی قېلقې سیلیگ
<br>
beyt 4222.
<br>
بیت (۴۲۲۲)
<br>
tuz etmek yétürgil kişike küle
<br>
توز ائتمک ییتۆرگیل کیشیکه کۆله
<br>
yüzüñni yaruk tut süçig söz bile
<br>
یۆزۆڭنی یاروق توت سۆچیگ سؤز بیله
<br>
beyt 4223.
<br>
بیت (۴۲۲۳)
<br>
kişig kul kılığlı bu iki kılınç
<br>
کیشیگ قول قېلېغلې بو ایکی قېلېنچ
<br>
adın bulmadım men bulunsa tile
<br>
آدېن بولمادېم من بولونسا تیله
<br>
beyt 4224.
<br>
بیت (۴۲۲۴)
<br>
iki törlüg ol kör yéme ol yağı
<br>
ایکی تؤرلۆگ اۏل کؤر ییمه اۏل یاغې
<br>
yağı bolsa erke yadıldı ağı
<br>
یاغې بۏلسا ارکه یادېلدې آغې
<br>
beyt 4225.
<br>
بیت (۴۲۲۵)
<br>
biri teñrilik ol yağı boldaçı
<br>
بیری تڭریلیک اۏل یاغې بۏلداچې
<br>
bu kâfir yağılar yağı ol tuçı
<br>
بو کافیر یاغېلار یاغې اۏل توچې
<br>
beyt 4226.
<br>
بیت (۴۲۲۶)
<br>
takı bir yağılık asığ yas üçün
<br>
تاقې بیر یاغېلېق آسېغ یاس اۆچۆن
<br>
bolur bu yağılık kılur er öçün
<br>
بۏلور بو یاغېلېق قېلور ار اؤچۆن
<br>
beyt 4227.
<br>
بیت (۴۲۲۷)
<br>
yağılağu kâfir yağısın katığ
<br>
یاغېلاغو کافر یاغېسېن قاتېغ
<br>
yuluğla bu işke et öz kıl satığ
<br>
یولوغلا بو ایشکه ائت اؤز قېل ساتېغ
<br>
beyt 4228.
<br>
بیت (۴۲۲۸)
<br>
asığ yas üçün bolsa emdi yağı
<br>
آسېغ یاس اۆچۆن بۏلسا ایمدی یاغې
<br>
añar kod ol asğıñ yaraş ay ağı
<br>
آڭار قۏد اۏل آسغېڭ یاراش آی آغې
<br>
beyt 4229.
<br>
بیت (۴۲۲۹)
<br>
yağıka asığ kılsa boldı yağuk
<br>
یاغېقا آسېغ قېلسا بۏلدې یاغوق
<br>
yağı yası kılğay kör asğı anuk
<br>
یاغې یاسې قېلغای کؤر آسغې آنوق
<br>
beyt 4230.
<br>
بیت (۴۲۳۰)
<br>
katığlan yağıñnı yakın kıl yaraş
<br>
قاتېغلان یاغېڭنې یاقېن قېل یاراش
<br>
selâmet tirilgil esen bolğa baş
<br>
سلامت تیریلگیل اسن بۏلغا باش
<br>
beyt 4231.
<br>
بیت (۴۲۳۱)
<br>
yağıda asığ yok yetürgil bilig
<br>
یاغېدا آسېغ یۏق یئتۆرگیل بیلیگ
<br>
asığ bolmaz işke tegürme elig
<br>
آسېغ بۏلماز ایشکه تیگۆرمه ائلیگ
<br>
beyt 4232.
<br>
بیت (۴۲۳۲)
<br>
tapuğ öz kılın kılma özke yağı
<br>
تاپوغ اؤز قېلېن قېلما اؤزکه یاغې
<br>
yağılığ kişike kopar miñ çoğı
<br>
یاغېلېغ کیشیکه قۏپار میڭ چۏغې
<br>
beyt 4233.
<br>
بیت (۴۲۳۳)
<br>
adaş tut kişide talusın kedin
<br>
آداش توت کیشیده تالوسېن کئدین
<br>
yawuz bolsa iş tuş ökünç yér kédin
<br>
یاووز بۏلسا ایش توش اؤکۆنچ ییر کیدین
<br>
beyt 4234.
<br>
بیت (۴۲۳۴)
<br>
talu er tilese yakın tutğuka
<br>
تالو ار تیله‌سه یاقېن توتغوقا
<br>
iki törlüg ol bu tilek bulğuka
<br>
ایکی تؤرلۆگ اۏل بو تیلک بولغوقا
<br>
beyt 4235.
<br>
بیت (۴۲۳۵)
<br>
biri aslı edgü kişi üdrümi
<br>
بیری آسلې ائدگۆ کیشی اۆدرۆمی
<br>
bulunsa adaş tut ay er ködrümi
<br>
بولونسا آداش توت آی ار کؤدرۆمی
<br>
beyt 4236.
<br>
بیت (۴۲۳۶)
<br>
takı bir sakınuk bayatığ bilir
<br>
تاقې بیر ساقېنوق بایاتېغ بیلیر
<br>
kişi ol kişilik munıñdın kelir
<br>
کیشی اۏل کیشیلیک مونېڭدېن کلیر
<br>
beyt 4237.
<br>
بیت (۴۲۳۷)
<br>
yakınlık bu iki kişi birle tut
<br>
یاقېنلېق بو ایکی کیشی بیرله توت
<br>
bulardın saña teggey edgü yanut
<br>
بولاردېن ساڭا تگگَی ائدگۆ یانوت
<br>
beyt 4238.
<br>
بیت (۴۲۳۸)
<br>
isizke çawıkmış kişidin yıra
<br>
ایسیزکه چاوېقمېش کیشیدین یېرا
<br>
bu yañlığ kişiler kılınçı kara
<br>
بو یاڭلېغ کیشیلر قېلېنچې قارا
<br>
beyt 4239.
<br>
بیت (۴۲۳۹)
<br>
karaka yağuma ay kılkı ürüñ
<br>
قاراقا یاغوما آی قېلقې اۆرۆڭ
<br>
ürüñke kara terk yukar ol körüñ
<br>
اۆرۆڭکه قارا ترک یوقار اۏل کؤرۆڭ
<br>
beyt 4240.
<br>
بیت (۴۲۴۰)
<br>
ne edgü bilig bérdi bilge öge
<br>
نه ائدگۆ بیلیگ بیردی بیلگه اؤگه
<br>
biliglig okısa sakınğa öge
<br>
بیلیگلیگ اۏقېسا ساقېنغا اؤگه
<br>
beyt 4241.
<br>
بیت (۴۲۴۱)
<br>
isizke katılma ay edgü kişi
<br>
ایسیزکه قاتېلما آی ائدگۆ کیشی
<br>
isiz bolğa kılkıñ ol isiz tuşı
<br>
ایسیز بۏلغا قېلقېڭ اۏل ایسیز توشې
<br>
beyt 4242.
<br>
بیت (۴۲۴۲)
<br>
yawuzka yağuma ay üdrüm talu
<br>
یاووزقا یاغوما آی اۆدرۆم تالو
<br>
yawuz bolğa atıñ irilgey tolu
<br>
یاووز بۏلغا آتېڭ ایریلگَی تۏلو
<br>
beyt 4243.
<br>
بیت (۴۲۴۳)
<br>
yarağsız kişike yorıma yaka
<br>
یاراغسېز کیشیکه یۏرېما یاقا
<br>
yarağsız saña kelge tutğa yaka
<br>
یاراغسېز ساڭا کلگه توتغا یاقا
<br>
beyt 4244.
<br>
بیت (۴۲۴۴)
<br>
üküş kördüm edgü atanmış kişi
<br>
اۆکۆش کؤردۆم ائدگۆ آتانمېش کیشی
<br>
isizke katıldı buzuldı işi
<br>
ایسیزکه قاتېلدې بوزولدې ایشی
<br>
beyt 4245.
<br>
بیت (۴۲۴۵)
<br>
telim kördüm edgüg isiz iş üçün
<br>
تلیم کؤردۆم ائدگۆگ ایسیز ایش اۆچۆن
<br>
yoduğka ilindi yokadlı küçün
<br>
یۏدوغقا ایلیندی یۏقادلې کۆچۆن
<br>
beyt 4246.
<br>
بیت (۴۲۴۶)
<br>
bu begler ewi atı karşı-turur
<br>
بو بگلر ائوی آتې قارشې تورور
<br>
bu karşı içindeki karşı-turur
<br>
بو قارشې ایچینده‌کی قارشې تورور
<br>
beyt 4247.
<br>
بیت (۴۲۴۷)
<br>
tepizlik bolur bu kapuğda üküş
<br>
تپیزلیک بۏلور بو قاپوغدا اۆکۆش
<br>
tepiz kayda erse tütüş ol uruş
<br>
تپیز قایدا ایرسه تۆتۆش اۏل اوروش
<br>
beyt 4248.
<br>
بیت (۴۲۴۸)
<br>
seniñde uluğuñ séni tepsegey
<br>
سنیڭده اولوغوڭ سینی تپسه‌گَی
<br>
uçuz bolğa özüñ ökünçler yégey
<br>
اوچوز بۏلغا اؤزۆڭ اؤکۆنچلر ییگَی
<br>
beyt 4249.
<br>
بیت (۴۲۴۹)
<br>
yéme tepsegey kör saña teñ tuşuñ
<br>
ییمه تپسه‌گَی کؤر ساڭا تڭ توشوڭ
<br>
körülmege edgüñ tünergey künüñ
<br>
کؤرۆلمگه ائدگۆڭ تۆنرگَی کۆنۆڭ
<br>
beyt 4250.
<br>
بیت (۴۲۵۰)
<br>
seniñde kiçigiñ saña tapsula
<br>
سنیڭده کیچیگیڭ ساڭا تاپسولا
<br>
tilemegey edgüñ tepizlik bile
<br>
تیله‌مه‌گَی ائدگۆڭ تپیزلیک بیله
<br>
beyt 4251.
<br>
بیت (۴۲۵۱)
<br>
bu yañlığ üçün karşı karşı bolur
<br>
بو یاڭلېغ اۆچۆن قارشې قارشې بۏلور
<br>
ikigün karışsa birisi ölür
<br>
ایکی گۆن قارېشسا بیریسی اؤلۆر
<br>
beyt 4252.
<br>
بیت (۴۲۵۲)
<br>
katığlan sen emdi ay köñlüm küni
<br>
قاتېغلان سن ایمدی آی کؤڭلۆم کۆنی
<br>
kişig tepsemegil yorığıl köni
<br>
کیشیگ تپسه‌مه‌گیل یۏرېغېل کؤنی
<br>
beyt 4253.
<br>
بیت (۴۲۵۳)
<br>
tepizlik ig ol bir otatğu uzun
<br>
تپیزلیک ایگ اۏل بیر اۏتاتغو اوزون
<br>
yémişi anı yér sızar bu özün
<br>
ییمیشی آنې ییر سېزار بو اؤزۆن
<br>
beyt 4254.
<br>
بیت (۴۲۵۴)
<br>
bayat hükmi ol barça edgü isiz
<br>
بایات حکمی اۏل بارچا ائدگۆ ایسیز
<br>
bayat bérse tepsep tıdumaz tepiz
<br>
بایات بیرسه تپسه‌پ تېدوماز تپیز
<br>
beyt 4255.
<br>
بیت (۴۲۵۵)
<br>
negü asğı ötrü kişig tepsemek
<br>
نه‌گۆ آسغې اؤترۆ کیشیگ تپسه‌مک
<br>
kişig tepsegüçi soñı iglemek
<br>
کیشیگ تپسه‌گۆچی سۏڭې ایگله‌مک
<br>
beyt 4256.
<br>
بیت (۴۲۵۶)
<br>
uğınça kamuğka özüñ edgü kıl
<br>
اوغېنچا قاموغقا اؤزۆڭ ائدگۆ قېل
<br>
saña edgü bolğay sézik tutmağıl
<br>
ساڭا ائدگۆ بۏلغای سیزیک توتماغېل
<br>
beyt 4257.
<br>
بیت (۴۲۵۷)
<br>
sewinç bolsa kimke özüñ sewnü bér
<br>
سئوینچ بۏلسا کیمکه اؤزۆڭ سئونۆ بیر
<br>
sakınç kadğu tegse yéme saknu bér
<br>
ساقېنچ قادغو تگسه ییمه ساقنو بیر
<br>
beyt 4258.
<br>
بیت (۴۲۵۸)
<br>
atıñ edgü bolğay séni sewgeler
<br>
آتېڭ ائدگۆ بۏلغای سینی سئوگه‌لر
<br>
saña katlayın tép tüzü iwgeler
<br>
ساڭا قاتلایېن تیپ تۆزۆ ایوگه‌لر
<br>
beyt 4259.
<br>
بیت (۴۲۵۹)
<br>
yağı kılma özke katığlan kadaş
<br>
یاغې قېلما اؤزکه قاتېغلان قاداش
<br>
neçe tutğıl emdi kadaş ya adaş
<br>
نئچه توتغېل ایمدی قاداش یا آداش
<br>
beyt 4260.
<br>
بیت (۴۲۶۰)
<br>
kalı bolsa emdi saña bir yağı
<br>
قالې بۏلسا ایمدی ساڭا بیر یاغې
<br>
osal bolmağıl sen anuk tut ağı
<br>
اۏسال بۏلماغېل سن آنوق توت آغې
<br>
beyt 4261.
<br>
بیت (۴۲۶۱)
<br>
negü tér eşitgil yağılamış er
<br>
نه‌گۆ تیر ائشیتگیل یاغېلامېش ار
<br>
yağısı özele elig bulmış er
<br>
یاغېسې اؤزه‌له ائلیگ بولمېش ار
<br>
beyt 4262.
<br>
بیت (۴۲۶۲)
<br>
usanma yağıka yakın turma kit
<br>
اوسانما یاغېقا یاقېن تورما کیت
<br>
yağığ sen usandur anı torka yét
<br>
یاغېغ سن اوساندور آنې تۏرقا ییت
<br>
beyt 4263.
<br>
بیت (۴۲۶۳)
<br>
sınama yağığ sen bedük bil uluğ
<br>
سېناما یاغېغ سن بدۆک بیل اولوغ
<br>
tayaklık yağıka temür kalkan ét
<br>
تایاقلېق یاغېقا تیمۆر قالقان ایت
<br>
beyt 4264.
<br>
بیت (۴۲۶۴)
<br>
bu iş tuş yükin yüd sıma köñlini
<br>
بو ایش توش یۆکین یۆد سېما کؤڭلینی
<br>
sözümni unıtma küdezgil munı
<br>
سؤزۆمنی اونېتما کۆدزگیل مونې
<br>
beyt 4265.
<br>
بیت (۴۲۶۵)
<br>
yağı bolsa işiñ öñer cânıña
<br>
یاغې بۏلسا ایشیڭ اؤڭر جانېڭا
<br>
ya tirmiş yumıtmış anuk mâlıña
<br>
یا تیرمیش یومېتمېش آنوق مالېڭا
<br>
beyt 4266.
<br>
بیت (۴۲۶۶)
<br>
içiñni taşıñnı adaşıñ bilir
<br>
ایچیڭنی تاشېڭنې آداشېڭ بیلیر
<br>
bu iç taş biligli kişi neñ alır
<br>
بو ایچ تاش بیلیگلی کیشی نڭ آلېر
<br>
beyt 4267.
<br>
بیت (۴۲۶۷)
<br>
tilese neñiñe tegürgey elig
<br>
تیله‌سه نڭیڭه تگۆرگَی ائلیگ
<br>
tilese cânıñka yétürgey yilig
<br>
تیله‌سه جانېڭقا ییتۆرگَی ییلیگ
<br>
beyt 4268.
<br>
بیت (۴۲۶۸)
<br>
özüñni negü teg küdezse özüñ
<br>
اؤزۆڭنی نه‌گۆ تگ کۆدزسه اؤزۆڭ
<br>
işiñni anı teg küdez kes sözüg
<br>
ایشیڭنی آنې تگ کۆدز کس سؤزۆگ
<br>
beyt 4269.
<br>
بیت (۴۲۶۹)
<br>
adaş tutmak âsân küdezmeki sarp
<br>
آداش توتماق آسان کۆدزمکی سارپ
<br>
yağı bolmak âsân yaraşmakı sarp
<br>
یاغې بۏلماق آسان یاراشماقې سارپ
<br>
beyt 4270.
<br>
بیت (۴۲۷۰)
<br>
yağıñ boldı erse et öz cân küdez
<br>
یاغېڭ بۏلدې ایرسه ائت اؤز جان کۆدز
<br>
yağılığ kişiler kutulmakı az
<br>
یاغېلېغ کیشیلر قوتولماقې آز
<br>
beyt 4271.
<br>
بیت (۴۲۷۱)
<br>
iki törlüg erke katılma yıra
<br>
ایکی تؤرلۆگ ارکه قاتېلما یېرا
<br>
katıldıñmu bulğak kopurğay kör e
<br>
قاتېلدېڭمو بولغاق قۏپورغای کؤر ائ
<br>
beyt 4272.
<br>
بیت (۴۲۷۲)
<br>
birisi ozunçı yoñağ kılğuçı
<br>
بیریسی اۏزونچې یۏڭاغ قېلغوچې
<br>
biri iki yüzlüg kişi umduçı
<br>
بیری ایکی یۆزلۆگ کیشی اومدوچې
<br>
beyt 4273.
<br>
بیت (۴۲۷۳)
<br>
yéme tutma borçı kişig sen adaş
<br>
ییمه توتما بۏرچې کیشیگ سن آداش
<br>
vefâ kılmağay ol köñül kılğa baş
<br>
وفا قېلماغای اۏل کؤڭۆل قېلغا باش
<br>
beyt 4274.
<br>
بیت (۴۲۷۴)
<br>
öz asğı tiler dôstka bérme köñül
<br>
اؤز آسغې تیلر دۏستقا بیرمه کؤڭۆل
<br>
asığ bulmasa boldı düşmân tüñül
<br>
آسېغ بولماسا بۏلدې دۆشمان تۆڭۆل
<br>
beyt 4275.
<br>
بیت (۴۲۷۵)
<br>
yakınlık kılu tursu tése özün
<br>
یاقېنلېق قېلو تورسو تیسه اؤزۆن
<br>
bulıp koltğu kolma bolu bir sözün
<br>
بولېپ قۏلتغو قۏلما بۏلو بیر سؤزۆن
<br>
beyt 4276.
<br>
بیت (۴۲۷۶)
<br>
sewinçin tiriglik bulayın tése
<br>
سئوینچین تیریگلیک بولایېن تیسه
<br>
kişig tepsemegil katığlan usa
<br>
کیشیگ تپسه‌مه‌گیل قاتېغلان اوسا
<br>
beyt 4277.
<br>
بیت (۴۲۷۷)
<br>
yağığ kul kılayın tése sen tükel
<br>
یاغېغ قول قېلایېن تیسه سن تۆکل
<br>
töküp ıd saw altun sunup tut sakal
<br>
تؤکۆپ اېد ساو آلتون سونوپ توت ساقال
<br>
beyt 4278.
<br>
بیت (۴۲۷۸)
<br>
yakınığ yıratmak tilese özüñ
<br>
یاقېنېغ یېراتماق تیله‌سه اؤزۆڭ
<br>
negü kolsa bérme irig tut sözüg
<br>
نه‌گۆ قۏلسا بیرمه ایریگ توت سؤزۆگ
<br>
beyt 4279.
<br>
بیت (۴۲۷۹)
<br>
tiriglik uzunın tiler erse sen
<br>
تیریگلیک اوزونېن تیلر ایرسه سن
<br>
akı bol tuz etmek yétür usa sen
<br>
آقې بۏل توز ائتمک ییتۆر اوسا سن
<br>
beyt 4280.
<br>
بیت (۴۲۸۰)
<br>
kamuğka sewitmek tilese özüñ
<br>
قاموغقا سئویتمک تیله‌سه اؤزۆڭ
<br>
köñül til biriktür süçig tut sözüg
<br>
کؤڭۆل تیل بیریکتۆر سۆچیگ توت سؤزۆگ
<br>
beyt 4281.
<br>
بیت (۴۲۸۱)
<br>
ağırlık bulayın tése sen özün
<br>
آغېرلېق بولایېن تیسه سن اؤزۆن
<br>
ağırla kişig sen ay kılkı tüzün
<br>
آغېرلا کیشیگ سن آی قېلقې تۆزۆن
<br>
beyt 4282.
<br>
بیت (۴۲۸۲)
<br>
tükel bay bolayın tése belgülüg
<br>
تۆکل بای بۏلایېن تیسه بلگۆلۆگ
<br>
barıña tapı bol kötürdüñ ülüg
<br>
بارېڭا تاپې بۏل کؤتۆردۆڭ اۆلۆگ
<br>
beyt 4283.
<br>
بیت (۴۲۸۳)
<br>
kişi tutçı ögmek tilese özüñ
<br>
کیشی توتچې اؤگمک تیله‌سه اؤزۆڭ
<br>
kılınç edgü tutğıl yaruk tut yüzüñ
<br>
قېلېنچ ائدگۆ توتغېل یاروق توت یۆزۆڭ
<br>
beyt 4284.
<br>
بیت (۴۲۸۴)
<br>
bu yañlığ bolur ol kişi aslısı
<br>
بو یاڭلېغ بۏلور اۏل کیشی آسلېسې
<br>
kişike kişilik kişi belgüsi
<br>
کیشیکه کیشیلیک کیشی بلگۆسی
<br>
beyt 4285.
<br>
بیت (۴۲۸۵)
<br>
kişi aslı bilmek tilese özüñ
<br>
کیشی آسلې بیلمک تیله‌سه اؤزۆڭ
<br>
kılınçında körgil açılğay sözüg
<br>
قېلېنچېندا کؤرگیل آچېلغای سؤزۆگ
<br>
beyt 4286.
<br>
بیت (۴۲۸۶)
<br>
idi yakşı aymış bu beyt ayğuçı
<br>
ایدی یاقشې آیمېش بو بیت آیغوچې
<br>
sözin ma‘nî birle tanuk kılğuçı
<br>
سؤزین معنی بیرله تانوق قېلغوچې
<br>
beyt 4287.
<br>
بیت (۴۲۸۷)
<br>
kişi aslı bilmek tilese açuk
<br>
کیشی آسلې بیلمک تیله‌سه آچوق
<br>
köñül til kılınçı bu işke tanuk
<br>
کؤڭۆل تیل قېلېنچې بو ایشکه تانوق
<br>
beyt 4288.
<br>
بیت (۴۲۸۸)
<br>
kılınç edgü bolsa köñül til köni
<br>
قېلېنچ ائدگۆ بۏلسا کؤڭۆل تیل کؤنی
<br>
tüpi aslıña bu tanuk ol anuk
<br>
تۆپی آسلېڭا بو تانوق اۏل آنوق
<br>
beyt 4289.
<br>
بیت (۴۲۸۹)
<br>
otunka katılma ay aslı arığ
<br>
اۏتونقا قاتېلما آی آسلې آرېغ
<br>
yüzüñnüñ suwın éltge séndin arığ
<br>
یۆزۆڭنۆڭ سووېن ایلتگه سیندین آرېغ
<br>
beyt 4290.
<br>
بیت (۴۲۹۰)
<br>
negü tér eşitgil törülüg kişi
<br>
نه‌گۆ تیر ائشیتگیل تؤرۆلۆگ کیشی
<br>
otundın yıramış ukuşluğ başı
<br>
اۏتوندېن یېرامېش اوقوشلوغ باشې
<br>
beyt 4291.
<br>
بیت (۴۲۹۱)
<br>
otunka katılma silig bol amul
<br>
اۏتونقا قاتېلما سیلیگ بۏل آمول
<br>
tütüş aslı barça otundın oğul
<br>
تۆتۆش آسلې بارچا اۏتوندېن اۏغول
<br>
beyt 4292.
<br>
بیت (۴۲۹۲)
<br>
buşı birle bolma yéme ked yakın
<br>
بوشې بیرله بۏلما ییمه کد یاقېن
<br>
kalı buşsa buzğay yakınlık hakın
<br>
قالې بوشسا بوزغای یاقېنلېق حقین
<br>
beyt 4293.
<br>
بیت (۴۲۹۳)
<br>
köñül sırrı açma sözüg tegmeke
<br>
کؤڭۆل سېرّې آچما سؤزۆگ تگمه‌که
<br>
kalı açtıñ erse özüñ emgek e
<br>
قالې آچتېڭ ایرسه اؤزۆڭ امگک ائ
<br>
beyt 4294.
<br>
بیت (۴۲۹۴)
<br>
yakınlık tilese tuçı üstikü
<br>
یاقېنلېق تیله‌سه توچې اۆستیکۆ
<br>
kötürgil tama‘nı tirilgil bökü
<br>
کؤتۆرگیل طمعنی تیریلگیل بؤکۆ
<br>
beyt 4295.
<br>
بیت (۴۲۹۵)
<br>
kalı kolsa sen tutçı meñziñ kızıl
<br>
قالې قۏلسا سن توتچې مڭزیڭ قېزېل
<br>
köni bol kutulduñ sen inçin tiril
<br>
کؤنی بۏل قوتولدوڭ سن اینچین تیریل
<br>
beyt 4296.
<br>
بیت (۴۲۹۶)
<br>
uzunluk tilese özüñ hem sözüg
<br>
اوزونلوق تیله‌سه اؤزۆڭ هم سؤزۆگ
<br>
elig kısğa tutğıl kutuldı özüñ
<br>
ائلیگ قېسغا توتغېل قوتولدې اؤزۆڭ
<br>
beyt 4297.
<br>
بیت (۴۲۹۷)
<br>
yüzüñ tutçı suwluğ tutayın tése
<br>
یۆزۆڭ توتچې سوولوغ توتایېن تیسه
<br>
tilin sözleme sözni yalğan usa
<br>
تیلین سؤزله‌مه سؤزنی یالغان اوسا
<br>
beyt 4298.
<br>
بیت (۴۲۹۸)
<br>
kayu yérde devlet kötürse başı
<br>
قایو ییرده دَولت کؤتۆرسه باشې
<br>
bolu bér añar sen ay edgü kişi
<br>
بۏلو بیر آڭار سن آی ائدگۆ کیشی
<br>
beyt 4299.
<br>
بیت (۴۲۹۹)
<br>
öçeşme bu devlet bile sen yaraş
<br>
اؤچشمه بو دَولت بیله سن یاراش
<br>
yaraşmazsa devlet ağu kılğa aş
<br>
یاراشمازسا دَولت آغو قېلغا آش
<br>
beyt 4300.
<br>
بیت (۴۳۰۰)
<br>
kalı kolsa sen söz yorık bolğusın
<br>
قالې قۏلسا سن سؤز یۏرېق بۏلغوسېن
<br>
ayıttukta sözle köni bolsu çın
<br>
آیېتتوقتا سؤزله کؤنی بۏلسو چېن
<br>
beyt 4301.
<br>
بیت (۴۳۰۱)
<br>
kuruğ sözleme sen kişig soñdama
<br>
قوروغ سؤزله‌مه سن کیشیگ سۏڭداما
<br>
uşak söz ederme yéme kikneme
<br>
اوشاق سؤز ائدرمه ییمه کیکنه‌مه
<br>
beyt 4302.
<br>
بیت (۴۳۰۲)
<br>
tüpi yıl-turur söz köñül ağrıtur
<br>
تۆپی یېل تورور سؤز کؤڭۆل آغرېتور
<br>
köñül ağrısa er séni yawrıtur
<br>
کؤڭۆل آغرېسا ار سینی یاورېتور
<br>
beyt 4303.
<br>
بیت (۴۳۰۳)
<br>
özüñde uluğka tilin özneme
<br>
اؤزۆڭده اولوغقا تیلین اؤزنه‌مه
<br>
cevâb kılğu yérde irig sözleme
<br>
جواب قېلغو ییرده ایریگ سؤزله‌مه
<br>
beyt 4304.
<br>
بیت (۴۳۰۴)
<br>
uluğuğ ağırla küdez hürmeti
<br>
اولوغوغ آغېرلا کۆدز حرمتی
<br>
uluğluk saña kelgey yukğay kutı
<br>
اولوغلوق ساڭا کلگَی یوقغای قوتې
<br>
beyt 4305.
<br>
بیت (۴۳۰۵)
<br>
saña teñ tuşuñ birle éltiş barış
<br>
ساڭا تڭ توشوڭ بیرله ایلتیش بارېش
<br>
katılğıl karılğıl alış hem bériş
<br>
قاتېلغېل قارېلغېل آلېش هم بیریش
<br>
beyt 4306.
<br>
بیت (۴۳۰۶)
<br>
ağırla séni ol ağırlasa çın
<br>
آغېرلا سینی اۏل آغېرلاسا چېن
<br>
uçuzla uçuzlasa barma yakın
<br>
اوچوزلا اوچوزلاسا بارما یاقېن
<br>
beyt 4307.
<br>
بیت (۴۳۰۷)
<br>
negü teg kılınsa sen andağ kılın
<br>
نه‌گۆ تگ قېلېنسا سن آنداغ قېلېن
<br>
süçig sözlese söz süçig bol tilin
<br>
سۆچیگ سؤزله‌سه سؤز سۆچیگ بۏل تیلین
<br>
beyt 4308.
<br>
بیت (۴۳۰۸)
<br>
kamuğ edgüke bol sen edgü kişi
<br>
قاموغ ائدگۆکه بۏل سن ائدگۆ کیشی
<br>
isizke isiz bol ol isiz tuşı
<br>
ایسیزکه ایسیز بۏل اۏل ایسیز توشې
<br>
beyt 4309.
<br>
بیت (۴۳۰۹)
<br>
idi yakşı aymış törü bilmiş er
<br>
ایدی یاقشې آیمېش تؤرۆ بیلمیش ار
<br>
törü öñdi birle bodun tüzmiş er
<br>
تؤرۆ اؤڭدی بیرله بۏدون تۆزمیش ار
<br>
beyt 4310.
<br>
بیت (۴۳۱۰)
<br>
séni siz téseler anı siz tégil
<br>
سینی سیز تیسه‌لر آنې سیز تیگیل
<br>
takı anda yégrek yanut sözlegil
<br>
تاقې آندا ییگرک یانوت سؤزله‌گیل
<br>
beyt 4311.
<br>
بیت (۴۳۱۱)
<br>
kaya yañkusındın kodı bolmağıl
<br>
قایا یاڭقوسېندېن قۏدې بۏلماغېل
<br>
séni sen téseler anı senlegil
<br>
سینی سن تیسه‌لر آنې سنله‌گیل
<br>
beyt 4312.
<br>
بیت (۴۳۱۲)
<br>
bu yañlığ bolur kör er at suhbeti
<br>
بو یاڭلېغ بۏلور کؤر ار آت صحبتی
<br>
katılmak tilese emi bu otı
<br>
قاتېلماق تیله‌سه ائمی بو اۏتې
<br>
beyt 4313.
<br>
بیت (۴۳۱۳)
<br>
ayu bérdim emdi eşitti özüñ
<br>
آیو بیردیم ایمدی ائشیتتی اؤزۆڭ
<br>
köñülke alınğıl uzatma sözüg
<br>
کؤڭۆلکه آلېنغېل اوزاتما سؤزۆگ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 4314.
<br>
بیت (۴۳۱۴)
<br>
yanut bérdi odğırmış aydı bu söz
<br>
یانوت بیردی اۏدغېرمېش آیدې بو سؤز
<br>
eşittim men emdi ayâ köñli tüz
<br>
ائشیتتیم من ایمدی آیا کؤڭلی تۆز
<br>
beyt 4315.
<br>
بیت (۴۳۱۵)
<br>
munıñda adın ma takı bar sözüm
<br>
مونېڭدا آدېن ما تاقې بار سؤزۆم
<br>
anı ma ayu bér ay körklüg yüzüm
<br>
آنې ما آیو بیر آی کؤرکلۆگ یۆزۆم
<br>
beyt 4316.
<br>
بیت (۴۳۱۶)
<br>
bu kün bu özüm kend uluşka kirip
<br>
بو کۆن بو اؤزۆم کند اولوشقا کیریپ
<br>
katılğu karılğu bodunka yorıp
<br>
قاتېلغو قارېلغو بۏدونقا یۏرېپ
<br>
beyt 4317.
<br>
بیت (۴۳۱۷)
<br>
negü teg yorığu olarnıñ bile
<br>
نه‌گۆ تگ یۏرېغو اۏلارنېڭ بیله
<br>
munı ma ayu bér maña söz ula
<br>
مونې ما آیو بیر ماڭا سؤز اولا
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 4318.
<br>
بیت (۴۳۱۸)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
kereklig erür çın ayâ kılkı tüz
<br>
کیرکلیگ ایرۆر چېن آیا قېلقې تۆز
<br>
beyt 4319.
<br>
بیت (۴۳۱۹)
<br>
kerek bolğu sözni ayıttıñ maña
<br>
کیرک بۏلغو سؤزنی آیېتتېڭ ماڭا
<br>
ayayın eşitgil munı men saña
<br>
آیایېن ائشیتگیل مونې من ساڭا
<br>
49
<br>
۴۹
<br>
ögdülmiş odğurmışka kara ‘âm bodun birle neteg katilğu kerekin ayur
<br>
اؤگدۆلمیش اۏدغورمېشقا قارا عام بۏدون بیرله نه‌تگ قاتیلغو کیرکین آیور
<br>
beyt 4320.
<br>
بیت (۴۳۲۰)
<br>
kara ‘âm bodun barça kılkı öñi
<br>
قارا عام بۏدون بارچا قېلقې اؤڭی
<br>
biligi ukuşı kılınçı teñi
<br>
بیلیگی اوقوشې قېلېنچې تڭی
<br>
beyt 4321.
<br>
بیت (۴۳۲۱)
<br>
kılıksız bolurlar kara ‘âm bodun
<br>
قېلېقسېز بۏلورلار قارا عام بۏدون
<br>
törü yok toku yok katılmış üdün
<br>
تؤرۆ یۏق تۏقو یۏق قاتېلمېش اۆدۆن
<br>
beyt 4322.
<br>
بیت (۴۳۲۲)
<br>
velîkin bularsız yéme bolmaz iş
<br>
ولکن بولارسېز ییمه بۏلماز ایش
<br>
tilin edgü sözle añar bolma iş
<br>
تیلین ائدگۆ سؤزله آڭار بۏلما ایش
<br>
beyt 4323.
<br>
بیت (۴۳۲۳)
<br>
kara kılkı barça bolur kap kara
<br>
قارا قېلقې بارچا بۏلور قاپ قارا
<br>
kara kılma özni küdezü tur a
<br>
قارا قېلما اؤزنی کۆدزۆ تور آ
<br>
beyt 4324.
<br>
بیت (۴۳۲۴)
<br>
kara kılkı başsız kılınçı saşı
<br>
قارا قېلقې باشسېز قېلېنچې ساشې
<br>
işi küdgi barça kılınçı tuşı
<br>
ایشی کۆدگی بارچا قېلېنچې توشې
<br>
beyt 4325.
<br>
بیت (۴۳۲۵)
<br>
yémekig bilirler karın todğusı
<br>
ییمکیگ بیلیرلر قارېن تۏدغوسې
<br>
boğuzda adın yok olar kadğusı
<br>
بۏغوزدا آدېن یۏق اۏلار قادغوسې
<br>
beyt 4326.
<br>
بیت (۴۳۲۶)
<br>
negü tér eşitgil kara kılkını
<br>
نه‌گۆ تیر ائشیتگیل قارا قېلقېنې
<br>
sınap sözlegüçi kişi barkını
<br>
سېناپ سؤزله‌گۆچی کیشی بارقېنې
<br>
beyt 4327.
<br>
بیت (۴۳۲۷)
<br>
kara kadğusı barça karnı üçün
<br>
قارا قادغوسې بارچا قارنې اۆچۆن
<br>
bodun tevşigi barça boğuzı üçün
<br>
بۏدون تئوشیگی بارچا بۏغوزې اۆچۆن
<br>
beyt 4328.
<br>
بیت (۴۳۲۸)
<br>
telim halklar öldi bu boğuzı üçün
<br>
تلیم خلقلار اؤلدی بو بۏغوزې اۆچۆن
<br>
kara yér katında yéyür ot öçün
<br>
قارا ییر قاتېندا یییۆر اۏت اؤچۆن
<br>
beyt 4329.
<br>
بیت (۴۳۲۹)
<br>
kara karnı todsa tili başsırar
<br>
قارا قارنې تۏدسا تیلی باشسېرار
<br>
basa tutmasa bek özi erk sürer
<br>
باسا توتماسا بک اؤزی ارک سۆرر
<br>
beyt 4330.
<br>
بیت (۴۳۳۰)
<br>
olarka yéme ök katıl ay kadaş
<br>
اۏلارقا ییمه اؤک قاتېل آی قاداش
<br>
birü tur olarka yégü içgü aş
<br>
بیرۆ تور اۏلارقا ییگۆ ایچگۆ آش
<br>
beyt 4331.
<br>
بیت (۴۳۳۱)
<br>
tilin sözle yumşak negü kolsa bér
<br>
تیلین سؤزله یومشاق نه‌گۆ قۏلسا بیر
<br>
bérigli alır kör anıñ asğı yér
<br>
بیریگلی آلېر کؤر آنېڭ آسغې ییر
<br>
beyt 4332.
<br>
بیت (۴۳۳۲)
<br>
üküş sözleme söz serin til küdez
<br>
اۆکۆش سؤزله‌مه سؤز سرین تیل کۆدز
<br>
üküş sözlemiş söz suwı kaldı az
<br>
اۆکۆش سؤزله‌میش سؤز سووې قالدې آز
<br>
beyt 4333.
<br>
بیت (۴۳۳۳)
<br>
negü tér eşitgil özin tutmış er
<br>
نه‌گۆ تیر ائشیتگیل اؤزین توتمېش ار
<br>
tilin bek tutuğlı bilig bilmiş er
<br>
تیلین بک توتوغلې بیلیگ بیلمیش ار
<br>
beyt 4334.
<br>
بیت (۴۳۳۴)
<br>
sözüg barça söz tép çıkarma tilin
<br>
سؤزۆگ بارچا سؤز تیپ چېقارما تیلین
<br>
körü saknu sözle kerekin bilin
<br>
کؤرۆ ساقنو سؤزله کیرکین بیلین
<br>
beyt 4335.
<br>
بیت (۴۳۳۵)
<br>
ukuşluğnı kördüm kör az sözledi
<br>
اوقوشلوغنې کؤردۆم کؤر آز سؤزله‌دی
<br>
üküş sözledim tép ökündi yılın
<br>
اۆکۆش سؤزله‌دیم تیپ اؤکۆندی یېلېن
<br>
50
<br>
۵۰
<br>
‘alevîler birle katılmaknı ayur
<br>
علویلر بیرله قاتېلماقنې آیور
<br>
beyt 4336.
<br>
بیت (۴۳۳۶)
<br>
er atta öñin beg kişisinde taş
<br>
ار آتتا اؤڭین بگ کیشیسینده تاش
<br>
katılğu kişiler bu ol ay kadaş
<br>
قاتېلغو کیشیلر بو اۏل آی قاداش
<br>
beyt 4337.
<br>
بیت (۴۳۳۷)
<br>
olarda biri sawçı urğı-turur
<br>
اۏلاردا بیری ساوچې اورغې تورور
<br>
bularnı ağır tutsa kut kıw bulur
<br>
بولارنې آغېر توتسا قوت قېو بولور
<br>
beyt 4338.
<br>
بیت (۴۳۳۸)
<br>
bularnı katığ sew köñülde berü
<br>
بولارنې قاتېغ سئو کؤڭۆلده بئرۆ
<br>
neñin edgülük kıl baka tur körü
<br>
نڭین ائدگۆلۆک قېل باقا تور کؤرۆ
<br>
beyt 4339.
<br>
بیت (۴۳۳۹)
<br>
bular ehl-i-beyt ol habîbka kadaş
<br>
بولار اهل البیت اۏل حبیبقا قاداش
<br>
habîb sawçı hakkı üçün sew adaş
<br>
حبیب ساوچې حقّی اۆچۆن سئو آداش
<br>
beyt 4340.
<br>
بیت (۴۳۴۰)
<br>
için irtemegil ya kılkın tözin
<br>
ایچین ایرته‌مه‌گیل یا قېلقېن تؤزین
<br>
meger tilde teñsiz yorıtsa sözin
<br>
مگر تیلده تڭسیز یۏرېتسا سؤزین
<br>
51
<br>
۵۱
<br>
bilge ‘âlimler birle katılmaknı ayur
<br>
بیلگه عالملر بیرله قاتېلماقنې آیور
<br>
beyt 4341.
<br>
بیت (۴۳۴۱)
<br>
takı bir kotu bilge ‘âlimler ol
<br>
تاقې بیر قۏتو بیلگه عالملر اۏل
<br>
olar ‘ilmi halkka yaruttaçı yol
<br>
اۏلار علمی خلققا یاروتتاچې یۏل
<br>
beyt 4342.
<br>
بیت (۴۳۴۲)
<br>
olarnı katığ sew ağırla sözin
<br>
اۏلارنې قاتېغ سئو آغېرلا سؤزین
<br>
biliglerin ögren üküş ya azın
<br>
بیلیگلرین اؤگرن اۆکۆش یا آزېن
<br>
beyt 4343.
<br>
بیت (۴۳۴۳)
<br>
bular ol yarar ya yaramazlarığ
<br>
بولار اۏل یارار یا یارامازلارېغ
<br>
seçip adra tutğan köni yol arığ
<br>
سئچیپ آدرا توتغان کؤنی یۏل آرېغ
<br>
beyt 4344.
<br>
بیت (۴۳۴۴)
<br>
usa ‘ilmi ögren biligleri bil
<br>
اوسا علمی اؤگرن بیلیگلری بیل
<br>
neñin edgülük kıl küdez bekrü til
<br>
نڭین ائدگۆلۆک قېل کۆدز بکرۆ تیل
<br>
beyt 4345.
<br>
بیت (۴۳۴۵)
<br>
bular ol hakîkat bu dîn tirgüki
<br>
بولار اۏل حقیقت بو دین تیرگۆکی
<br>
olar bilgi ol çın şerî‘at köki
<br>
اۏلار بیلگی اۏل چېن شریعت کؤکی
<br>
beyt 4346.
<br>
بیت (۴۳۴۶)
<br>
yok erse ajunda bu ‘âlim bügü
<br>
یۏق ایرسه آژوندا بو عالِم بۆگۆ
<br>
tikip önmegey erdi yérde yégü
<br>
تیکیپ اؤنمه‌گَی ایردی ییرده ییگۆ
<br>
beyt 4347.
<br>
بیت (۴۳۴۷)
<br>
olar ‘ilmi boldı bodunka yula
<br>
اۏلار علمی بۏلدې بۏدونقا یولا
<br>
yarusa yula tünle azmaz yola
<br>
یاروسا یولا تۆنله آزماز یۏلا
<br>
beyt 4348.
<br>
بیت (۴۳۴۸)
<br>
neñiñde ülüg kıl süçig söz bile
<br>
نڭیڭده اۆلۆگ قېل سۆچیگ سؤز بیله
<br>
aş içgü yitürgil tapuğ kıl küle
<br>
آش ایچگۆ ییتۆرگیل تاپوغ قېل کۆله
<br>
beyt 4349.
<br>
بیت (۴۳۴۹)
<br>
tilin serme irme bolun eymenük
<br>
تیلین سرمه ایرمه بۏلون ائیمنۆک
<br>
ağu ol olarnıñ eti birtem ök
<br>
آغو اۏل اۏلارنېڭ ائتی بیرتم اؤک
<br>
beyt 4350.
<br>
بیت (۴۳۵۰)
<br>
tilin irme serme tuz etmek yétür
<br>
تیلین ایرمه سرمه توز ائتمک ییتۆر
<br>
ağır tut olarığ ağırla kötür
<br>
آغېر توت اۏلارېغ آغېرلا کؤتۆر
<br>
beyt 4351.
<br>
بیت (۴۳۵۱)
<br>
eşit ‘ilmi işlet tilin soñdama
<br>
ائشیت علمی ایشلت تیلین سۏڭداما
<br>
ya kılkın kılınçın yawuz tép téme
<br>
یا قېلقېن قېلېنچېن یاووز تیپ تیمه
<br>
beyt 4352.
<br>
بیت (۴۳۵۲)
<br>
olardın kereki saña ‘ilmi ol
<br>
اۏلاردېن کیرکی ساڭا علمی اۏل
<br>
könilikke yétse ayu bérse yol
<br>
کؤنیلیککه ییتسه آیو بیرسه یۏل
<br>
beyt 4353.
<br>
بیت (۴۳۵۳)
<br>
bular ol sürüg koyka erkeç sanı
<br>
بولار اۏل سۆرۆگ قۏیقا ارکچ سانې
<br>
koyuğ başlasa sürse yolça köni
<br>
قۏیوغ باشلاسا سۆرسه یۏلچا کؤنی
<br>
beyt 4354.
<br>
بیت (۴۳۵۴)
<br>
katılğıl bularnıñ bile edgüleş
<br>
قاتېلغېل بولارنېڭ بیله ائدگۆلش
<br>
kutadğay saña iki ajun ulaş
<br>
قوتادغای ساڭا ایکی آژون اولاش
<br>
52
<br>
۵۲
<br>
otaçılar birle katılmaknı ayur
<br>
اۏتاچېلار بیرله قاتېلماقنې آیور
<br>
beyt 4355.
<br>
بیت (۴۳۵۵)
<br>
bularda basa kaç kotu bar adın
<br>
بولاردا باسا قاچ قۏتو بار آدېن
<br>
baka körse bilgi biligde öñin
<br>
باقا کؤرسه بیلگی بیلیگده اؤڭین
<br>
beyt 4356.
<br>
بیت (۴۳۵۶)
<br>
olarda birisi otaçı-turur
<br>
اۏلاردا بیریسی اۏتاچې تورور
<br>
kamuğ ig toğaka bu emçi erür
<br>
قاموغ ایگ تۏغاقا بو ایمچی ایرۆر
<br>
beyt 4357.
<br>
بیت (۴۳۵۷)
<br>
yéme ök kereklig saña bu kişi
<br>
ییمه اؤک کیرکلیگ ساڭا بو کیشی
<br>
anıñsız oñulmaz tiriglik işi
<br>
آنېڭسېز اۏڭولماز تیریگلیک ایشی
<br>
beyt 4358.
<br>
بیت (۴۳۵۸)
<br>
tirig bolsa yalñuk yéme igler ök
<br>
تیریگ بۏلسا یالڭوق ییمه ایگلر اؤک
<br>
igin emçi körse otun emler ök
<br>
ایگین ایمچی کؤرسه اۏتون املر اؤک
<br>
beyt 4359.
<br>
بیت (۴۳۵۹)
<br>
ig ol kör kişike ölüm koldaşı
<br>
ایگ اۏل کؤر کیشیکه اؤلۆم قۏلداشې
<br>
ölüm ol kişike tiriglik tuşı
<br>
اؤلۆم اۏل کیشیکه تیریگلیک توشې
<br>
beyt 4360.
<br>
بیت (۴۳۶۰)
<br>
bularnı yéme edgü tutğıl yakın
<br>
بولارنې ییمه ائدگۆ توتغېل یاقېن
<br>
kereklig kişi bu küdezgil hakın
<br>
کیرکلیگ کیشی بو کۆدزگیل حقین
<br>
53
<br>
۵۳
<br>
mu‘azzimler birle katılmaknı ayur
<br>
معظملر بیرله قاتېلماقنې آیور
<br>
beyt 4361.
<br>
بیت (۴۳۶۱)
<br>
bularda basa keldi afsûnçılar
<br>
بولاردا باسا کلدی افسونچېلار
<br>
bu yél yeklig igke bu ol emçiler
<br>
بو ییل یئکلیگ ایگکه بو اۏل ایمچیلر
<br>
beyt 4362.
<br>
بیت (۴۳۶۲)
<br>
bularka yéme ök katılğu kerek
<br>
بولارقا ییمه اؤک قاتېلغو کیرک
<br>
bu yél yeklig igke okığu kerek
<br>
بو ییل یئکلیگ ایگکه اۏقېغو کیرک
<br>
beyt 4363.
<br>
بیت (۴۳۶۳)
<br>
kalı asğı tegsün tése sen saña
<br>
قالې آسغې تیگسۆن تیسه سن ساڭا
<br>
yéme edgü tutğıl ay ersig toña
<br>
ییمه ائدگۆ توتغېل آی ارسیگ تۏڭا
<br>
beyt 4364.
<br>
بیت (۴۳۶۴)
<br>
otaçı unamaz mu‘azzim sözin
<br>
اۏتاچې اوناماز معظم سؤزین
<br>
mu‘azzim otaçıka ewrer yüzin
<br>
معظم اۏتاچېقا ائورر یۆزین
<br>
beyt 4365.
<br>
بیت (۴۳۶۵)
<br>
ol aymış otuğ yése igke yarar
<br>
اۏل آیمېش اۏتوغ ییسه ایگکه یارار
<br>
bu aymış bitig tutsa yekler yırar
<br>
بو آیمېش بیتیگ توتسا یئکلر یېرار
<br>
54
<br>
۵۴
<br>
tüş yorğuçılar birle katılmaknı ayur
<br>
تۆش یۏرغوچېلار بیرله قاتېلماقنې آیور
<br>
beyt 4366.
<br>
بیت (۴۳۶۶)
<br>
takı bir bilig kör bu tüş ‘ilmi ol
<br>
تاقې بیر بیلیگ کؤر بو تۆش علمی اۏل
<br>
tüşese yoruğlı açar edgü yol
<br>
تۆشه‌سه یۏروغلې آچار ائدگۆ یۏل
<br>
beyt 4367.
<br>
بیت (۴۳۶۷)
<br>
udısa bu yalñuk tüşer ök bu tüş
<br>
اودېسا بو یالڭوق تۆشر اؤک بو تۆش
<br>
yora bilse terkin kelir ağzı tuş
<br>
یۏرا بیلسه ترکین کلیر آغزې توش
<br>
beyt 4368.
<br>
بیت (۴۳۶۸)
<br>
tüşüg edgü yorsa bu tüş yorğuçı
<br>
تۆشۆگ ائدگۆ یۏرسا بو تۆش یۏرغوچې
<br>
ol edgü kelir kör bu sewnür tuçı
<br>
اۏل ائدگۆ کلیر کؤر بو سئونۆر توچې
<br>
beyt 4369.
<br>
بیت (۴۳۶۹)
<br>
kalı teñsiz erse tüşi ked yawuz
<br>
قالې تڭسیز ایرسه تۆشی کد یاووز
<br>
çığayka bérip neñ küdezgü et öz
<br>
چېغایقا بیریپ نڭ کۆدزگۆ ائت اؤز
<br>
beyt 4370.
<br>
بیت (۴۳۷۰)
<br>
bu tüş ‘ilmi körgil bağırsak bayat
<br>
بو تۆش علمی کؤرگیل باغېرساق بایات
<br>
kulı edgüsin koldı bérdi âyât
<br>
قولې ائدگۆسین قۏلدې بیردی آیات
<br>
beyt 4371.
<br>
بیت (۴۳۷۱)
<br>
tüşi edgü bolsa sewinse körüp
<br>
تۆشی ائدگۆ بۏلسا سئوینسه کؤرۆپ
<br>
isiz körse rabka sığınsa turup
<br>
ایسیز کؤرسه رب‌ـکه سېغېنسا توروپ
<br>
beyt 4372.
<br>
بیت (۴۳۷۲)
<br>
çığayka ülese kümüş neñ tawar
<br>
چېغایقا اۆله‌سه کۆمۆش نڭ تاوار
<br>
bayat kolsa andın belânı yığar
<br>
بایات قۏلسا آندېن بلانې یېغار
<br>
beyt 4373.
<br>
بیت (۴۳۷۳)
<br>
yörügke barır tüş tüşüg yakşı yör
<br>
یؤرۆگکه بارېر تۆش تۆشۆگ یاقشې یؤر
<br>
ayâ tüş yörügli tüşüg yinçge kör
<br>
آیا تۆش یؤرۆگلی تۆشۆگ یینچگه کؤر
<br>
beyt 4374.
<br>
بیت (۴۳۷۴)
<br>
bu yañlığ tüşüg uz yörügli bular
<br>
بو یاڭلېغ تۆشۆگ اوز یؤرۆگلی بولار
<br>
biliglig bağırsak bolup edgüler
<br>
بیلیگلیگ باغېرساق بۏلوپ ائدگۆلر
<br>
beyt 4375.
<br>
بیت (۴۳۷۵)
<br>
bularığ yéme edgü tutğıl kadaş
<br>
بولارېغ ییمه ائدگۆ توتغېل قاداش
<br>
tilese kadaş tut tilese adaş
<br>
تیله‌سه قاداش توت تیله‌سه آداش
<br>
55
<br>
۵۵
<br>
yulduzçılar birle katılmaknı ayur
<br>
یولدوزچېلار بیرله قاتېلماقنې آیور
<br>
beyt 4376.
<br>
بیت (۴۳۷۶)
<br>
munıñda basa emdi yulduzçı ol
<br>
مونېڭدا باسا ایمدی یولدوزچې اۏل
<br>
baka körse yetrü idi yinçge yol
<br>
باقا کؤرسه یئترۆ ایدی یینچگه یۏل
<br>
beyt 4377.
<br>
بیت (۴۳۷۷)
<br>
yıl ay kün sakışı bularda bolur
<br>
یېل آی کۆن ساقېشې بولاردا بۏلور
<br>
kereklig-turur bu sakış ay unur
<br>
کیرکلیک تورور بو ساقېش آی اونور
<br>
beyt 4378.
<br>
بیت (۴۳۷۸)
<br>
bileyin tése sen okı hendese
<br>
بیله‌یین تیسه سن اۏقې هندسه
<br>
açılğay sakış kapğı munda basa
<br>
آچېلغای ساقېش قاپغې موندا باسا
<br>
beyt 4379.
<br>
بیت (۴۳۷۹)
<br>
okı zarb u kısmet tükel bil küsûr
<br>
اۏقې ضرب او قسمت تۆکل بیل قصور
<br>
tükelke tükel imtihân ol yetür
<br>
تۆکلکه تۆکل امتحان اۏل یئتۆر
<br>
beyt 4380.
<br>
بیت (۴۳۸۰)
<br>
ya taz‘îf ya tansîf özüñ yetrü bil
<br>
یا تضعیف یا تنصیف اؤزۆڭ یئترۆ بیل
<br>
kalı bildiñ erse ‘aded cedri kıl
<br>
قالې بیلدیڭ ایرسه عدد جدری قېل
<br>
beyt 4381.
<br>
بیت (۴۳۸۱)
<br>
yana cem‘ ü tefrîk misâhatka öt
<br>
یانا جمع و تفریق مساحتقا اؤت
<br>
yéti kat felekni yatur yamça tut
<br>
ییتی قات فلکنی یاتور یامچا توت
<br>
beyt 4382.
<br>
بیت (۴۳۸۲)
<br>
takı kolsa cebr ü mukâbel okı
<br>
تاقې قۏلسا جبر و مقابل اۏقې
<br>
yéme oklidis kapğı yetrü tokı
<br>
ییمه اقلیدس قاپغې یئترۆ تۏقې
<br>
beyt 4383.
<br>
بیت (۴۳۸۳)
<br>
kerek dünyâ işi kerek ‘ukbî tut
<br>
کیرک دۆنیا ایشی کیرک عقبی توت
<br>
sakış birle adra tutar bilge büt
<br>
ساقېش بیرله آدرا توتار بیلگه بۆت
<br>
beyt 4384.
<br>
بیت (۴۳۸۴)
<br>
sakış artasa dünyâ ‘ukbî işi
<br>
ساقېش آرتاسا دۆنیا عقبی ایشی
<br>
neçe birle artar ay edgü kişi
<br>
نئچه بیرله آرتار آی ائدگۆ کیشی
<br>
beyt 4385.
<br>
بیت (۴۳۸۵)
<br>
kılayın tése sen özüñ iş küdüg
<br>
قېلایېن تیسه سن اؤزۆڭ ایش کۆدۆگ
<br>
ayıtğu kerek edgü isiz üdüg
<br>
آیېتغو کیرک ائدگۆ ایسیز اۆدۆگ
<br>
beyt 4386.
<br>
بیت (۴۳۸۶)
<br>
kün ay kutluğı bar yéme kutsuzı
<br>
کۆن آی قوتلوغې بار ییمه قوتسوزې
<br>
ayıt kutluğın tut ay yalñuk tüzi
<br>
آیېت قوتلوغېن توت آی یالڭوق تۆزی
<br>
beyt 4387.
<br>
بیت (۴۳۸۷)
<br>
idi yakşı aymış biliglig karı
<br>
ایدی یاقشې آیمېش بیلیگلیگ قارې
<br>
biligligke aytıp işiñ kıl yorı
<br>
بیلیگلیگکه آیتېپ ایشیڭ قېل یۏرې
<br>
beyt 4388.
<br>
بیت (۴۳۸۸)
<br>
bilig birle yalñuk işin başlasa
<br>
بیلیگ بیرله یالڭوق ایشین باشلاسا
<br>
tilek boldı sakın negü işlese
<br>
تیلک بۏلدې ساقېن نه‌گۆ ایشله‌سه
<br>
beyt 4389.
<br>
بیت (۴۳۸۹)
<br>
tükel işte aşnu tusulur bilig
<br>
تۆکل ایشته آشنو توسولور بیلیگ
<br>
kénikse bilig işke yetmez elig
<br>
کینیکسه بیلیگ ایشکه یئتمز ائلیگ
<br>
beyt 4390.
<br>
بیت (۴۳۹۰)
<br>
ayıt söz olarka yéme bütme terk
<br>
آیېت سؤز اۏلارقا ییمه بۆتمه ترک
<br>
biligli bayat ol munı tutğu berk
<br>
بیلیگلی بایات اۏل مونې توتغو برک
<br>
beyt 4391.
<br>
بیت (۴۳۹۱)
<br>
bularığ yéme edgü tutğıl yaraş
<br>
بولارېغ ییمه ائدگۆ توتغېل یاراش
<br>
tilin serme irme köñül kılma baş
<br>
تیلین سرمه ایرمه کؤڭۆل قېلما باش
<br>
56
<br>
۵۶
<br>
şâ‘irler birle katılmaknı ayur
<br>
شاعرلر بیرله قاتېلماقنې آیور
<br>
beyt 4392.
<br>
بیت (۴۳۹۲)
<br>
basa keldi şâ‘ir bu söz térgüçi
<br>
باسا کلدی شاعر بو سؤز تیرگۆچی
<br>
kişig öggüçiler yéme yérgüçi
<br>
کیشیگ اؤگگۆچیلر ییمه ییرگۆچی
<br>
beyt 4393.
<br>
بیت (۴۳۹۳)
<br>
kılıçta yitigrek bularnıñ tili
<br>
قېلېچتا ییتیگره‌ک بولارنېڭ تیلی
<br>
yana kıldı yinçge bu hâtır yolı
<br>
یانا قېلدې یینچگه بو خاطر یۏلې
<br>
beyt 4394.
<br>
بیت (۴۳۹۴)
<br>
batığ yinçge sözler ukayın tése
<br>
باتېغ یینچگه سؤزلر اوقایېن تیسه
<br>
bulardın eşit söz ukulğay basa
<br>
بولاردېن ائشیت سؤز اوقولغای باسا
<br>
beyt 4395.
<br>
بیت (۴۳۹۵)
<br>
teñizke kirür körse köñlün tükel
<br>
تیڭیزکه کیرۆر کؤرسه کؤڭلۆن تۆکل
<br>
güher yinçü yakut çıkarur mesel
<br>
گوهر یینچۆ یاقوت چېقارور مثل
<br>
beyt 4396.
<br>
بیت (۴۳۹۶)
<br>
olar ögseler ögdi ilke barır
<br>
اۏلار اؤگسه‌لر اؤگدی ایلکه بارېر
<br>
kalı sökseler atı artap kalır
<br>
قالې سؤکسه‌لر آتې آرتاپ قالېر
<br>
beyt 4397.
<br>
بیت (۴۳۹۷)
<br>
usa edgü tutğıl bularnı kadaş
<br>
اوسا ائدگۆ توتغېل بولارنې قاداش
<br>
bularnıñ tiliñe ilinme adaş
<br>
بولارنېڭ تیلیڭه ایلینمه آداش
<br>
beyt 4398.
<br>
بیت (۴۳۹۸)
<br>
kalı edgü ögdi tilese özüñ
<br>
قالې ائدگۆ اؤگدی تیله‌سه اؤزۆڭ
<br>
bularnı sewindür kesildi sözüg
<br>
بولارنې سئویندۆر کسیلدی سؤزۆگ
<br>
beyt 4399.
<br>
بیت (۴۳۹۹)
<br>
negü kosa bérgil bularka tükel
<br>
نه‌گۆ قۏسا بیرگیل بولارقا تۆکل
<br>
bularnıñ tilindin özüñ satğın al
<br>
بولارنېڭ تیلیندین اؤزۆڭ ساتغېن آل
<br>
57
<br>
۵۷
<br>
tarığçılar birle katılmaknı ayur
<br>
تارېغچېلار بیرله قاتېلماقنې آیور
<br>
beyt 4400.
<br>
بیت (۴۴۰۰)
<br>
tarığçı-turur kör takı bir kotu
<br>
تارېغچې تورور کؤر تاقې بیر قۏتو
<br>
kereklig kişiler-turur bu botu
<br>
کیرکلیگ کیشیلر تورور بو بۏتو
<br>
beyt 4401.
<br>
بیت (۴۴۰۱)
<br>
bularnıñ bile sen katıl hem karıl
<br>
بولارنېڭ بیله سن قاتېل هم قارېل
<br>
boğuzdın sıñar sen sakınçsız tiril
<br>
بۏغوزدېن سېڭار سن ساقېنچسېز تیریل
<br>
beyt 4402.
<br>
بیت (۴۴۰۲)
<br>
kamuğ teprenürke bulardın asığ
<br>
قاموغ تپره‌نۆرکه بولاردېن آسېغ
<br>
tözüke tegir yém içimdin tatığ
<br>
تؤزۆکه تگیر ییم ایچیمدین تاتېغ
<br>
beyt 4403.
<br>
بیت (۴۴۰۳)
<br>
tüzü tın tokığlı açıp todğuçı
<br>
تۆزۆ تېن تۏقېغلې آچېپ تۏدغوچې
<br>
muñar boldı muñluğ tirig bolğuçı
<br>
موڭار بۏلدې موڭلوغ تیریگ بۏلغوچې
<br>
beyt 4404.
<br>
بیت (۴۴۰۴)
<br>
saña ma séziksiz kerek bu kişi
<br>
ساڭا ما سیزیکسیز کیرک بو کیشی
<br>
itilse anın ötrü boğuzuñ işi
<br>
ایتیلسه آنېن اؤترۆ بۏغوزوڭ ایشی
<br>
beyt 4405.
<br>
بیت (۴۴۰۵)
<br>
bularnıñ bile me katıl ay kadaş
<br>
بولارنېڭ بیله مه قاتېل آی قاداش
<br>
arığ bolğa boğuzuñ halâl bolğa aş
<br>
آرېغ بۏلغا بۏغوزوڭ حلال بۏلغا آش
<br>
beyt 4406.
<br>
بیت (۴۴۰۶)
<br>
negü tér eşitgil sakınuk başı
<br>
نه‌گۆ تیر ائشیتگیل ساقېنوق باشې
<br>
kamuğ törlüg iştin sakınmış kişi
<br>
قاموغ تؤرلۆگ ایشتین ساقېنمېش کیشی
<br>
beyt 4407.
<br>
بیت (۴۴۰۷)
<br>
köni yol tutayın tése yinçgelig
<br>
کؤنی یۏل توتایېن تیسه یینچگه‌لیگ
<br>
boğuzuğ arıtğu ay kılkı silig
<br>
بۏغوزوغ آرېتغو آی قېلقې سیلیگ
<br>
beyt 4408.
<br>
بیت (۴۴۰۸)
<br>
sakınuk bolayın tése belgülüg
<br>
ساقېنوق بۏلایېن تیسه بلگۆلۆگ
<br>
boğuzka eginke halâl bir ülüg
<br>
بۏغوزقا اگینکه حلال بیر اۆلۆگ
<br>
beyt 4409.
<br>
بیت (۴۴۰۹)
<br>
çığay bolmayın bay bolayın tése
<br>
چېغای بۏلمایېن بای بۏلایېن تیسه
<br>
zinâ kılma hergiz katığlan usa
<br>
زنا قېلما هرگز قاتېغلان اوسا
<br>
beyt 4410.
<br>
بیت (۴۴۱۰)
<br>
ağırlık bulayın tése sen özün
<br>
آغېرلېق بولایېن تیسه سن اؤزۆن
<br>
fesâdka katılma ay kılkı tüzün
<br>
فسادقا قاتېلما آی قېلقې تۆزۆن
<br>
beyt 4411.
<br>
بیت (۴۴۱۱)
<br>
fesâd ol buzuğlı tüpüg yıldızığ
<br>
فساد اۏل بوزوغلې تۆپۆگ یېلدېزېغ
<br>
fesâd ol buzuğlı bu edgü ızığ
<br>
فساد اۏل بوزوغلې بو ائدگۆ اېزېغ
<br>
beyt 4412.
<br>
بیت (۴۴۱۲)
<br>
fesâddın kürer ol bulunmış kutuğ
<br>
فساددېن کۆرر اۏل بولونمېش قوتوغ
<br>
fesâd tamdurur ol udunmış otuğ
<br>
فساد تامدورور اۏل اودونمېش اۏتوغ
<br>
beyt 4413.
<br>
بیت (۴۴۱۳)
<br>
idi yakşı aymış kılınçı silig
<br>
ایدی یاقشې آیمېش قېلېنچې سیلیگ
<br>
bilig birle işke yetürmiş elig
<br>
بیلیگ بیرله ایشکه یئتۆرمیش ائلیگ
<br>
beyt 4414.
<br>
بیت (۴۴۱۴)
<br>
fesâd tegre turma yorıma yağuk
<br>
فساد تیگره تورما یۏرېما یاغوق
<br>
fesâd kayda bolsa uçuzluk anuk
<br>
فساد قایدا بۏلسا اوچوزلوق آنوق
<br>
beyt 4415.
<br>
بیت (۴۴۱۵)
<br>
fesâd birle devlet turumaz kaçar
<br>
فساد بیرله دَولت توروماز قاچار
<br>
kalı tursa tañ yok tünerçe konuk
<br>
قالې تورسا تاڭ یۏق تۆنرچه قۏنوق
<br>
beyt 4416.
<br>
بیت (۴۴۱۶)
<br>
tarığçı kişiler bolur elgi kéñ
<br>
تارېغچې کیشیلر بۏلور ائلگی کیڭ
<br>
bayat bérmişindin tutar köñli kéñ
<br>
بایات بیرمیشیندین توتار کؤڭلی کیڭ
<br>
beyt 4417.
<br>
بیت (۴۴۱۷)
<br>
kamuğ teprenigli tüzü yér oñı
<br>
قاموغ تپره‌نیگلی تۆزۆ ییر اۏڭې
<br>
yorığlı aşı ol uçuğlı meñi
<br>
یۏرېغلې آشې اۏل اوچوغلې مڭی
<br>
beyt 4418.
<br>
بیت (۴۴۱۸)
<br>
bularka katılğıl karılğıl özüñ
<br>
بولارقا قاتېلغېل قارېلغېل اؤزۆڭ
<br>
tilin yakşı sözle açuk tut yüzüñ
<br>
تیلین یاقشې سؤزله آچوق توت یۆزۆڭ
<br>
58
<br>
۵۸
<br>
satığçılar birle katılmaknı ayur
<br>
ساتېغچېلار بیرله قاتېلماقنې آیور
<br>
beyt 4419.
<br>
بیت (۴۴۱۹)
<br>
munıñda basası satığçı-turur
<br>
مونېڭدا باساسې ساتېغچې تورور
<br>
satığ birle tınmaz asığçı-turur
<br>
ساتېغ بیرله تېنماز آسېغچې تورور
<br>
beyt 4420.
<br>
بیت (۴۴۲۰)
<br>
ajun tezginürler tirilgü tilep
<br>
آژون تیزگینۆرلر تیریلگۆ تیلپ
<br>
ögi köñli bütrü bayatka ulap
<br>
اؤگی کؤڭلی بۆترۆ بایاتقا اولاپ
<br>
beyt 4421.
<br>
بیت (۴۴۲۱)
<br>
olarka katılğıl keliş hem barış
<br>
اۏلارقا قاتېلغېل کلیش هم بارېش
<br>
negü kolsa bérgil alış hem bériş
<br>
نه‌گۆ قۏلسا بیرگیل آلېش هم بیریش
<br>
beyt 4422.
<br>
بیت (۴۴۲۲)
<br>
olarda bolur bu ajun ârzûsı
<br>
اۏلاردا بۏلور بو آژون آرزوسې
<br>
bodun körki üdrüm talu edgüsi
<br>
بۏدون کؤرکی اۆدرۆم تالو ائدگۆسی
<br>
beyt 4423.
<br>
بیت (۴۴۲۳)
<br>
toğardın batarka yorıp tezginür
<br>
تۏغاردېن باتارقا یۏرېپ تیزگینۆر
<br>
tilemiş tilekiñ saña keldürür
<br>
تیله‌میش تیلکیڭ ساڭا کلدۆرۆر
<br>
beyt 4424.
<br>
بیت (۴۴۲۴)
<br>
tümen tü ağılar ajun tañsukı
<br>
تۆمن تۆ آغېلار آژون تاڭسوقې
<br>
olarda bolur ay biliglig akı
<br>
اۏلاردا بۏلور آی بیلیگلیگ آقې
<br>
beyt 4425.
<br>
بیت (۴۴۲۵)
<br>
satığçı yok erse ajun kezgüçi
<br>
ساتېغچې یۏق ایرسه آژون کزگۆچی
<br>
kaçan kedgey erdiñ kara kiş éçi
<br>
قاچان کئدگَی ایردیڭ قارا کیش ایچی
<br>
beyt 4426.
<br>
بیت (۴۴۲۶)
<br>
hıtay arkışı kesse arkış toğı
<br>
خېتای آرقېشې کسسه آرقېش تۏغې
<br>
kayun kelgey erdi tümen tü ağı
<br>
قایون کلگَی ایردی تۆمن تۆ آغې
<br>
beyt 4427.
<br>
بیت (۴۴۲۷)
<br>
satığçı yorımadı erse kezip
<br>
ساتېغچې یۏرېمادې ایرسه کزیپ
<br>
közün kim körür erdi yinçü tizip
<br>
کؤزۆن کیم کؤرۆر ایردی یینچۆ تیزیپ
<br>
beyt 4428.
<br>
بیت (۴۴۲۸)
<br>
saka barsa mundağ bu yañlığ telim
<br>
ساقا بارسا مونداغ بو یاڭلېغ تلیم
<br>
uzun bolğa söz tép tireldi tilim
<br>
اوزون بۏلغا سؤز تیپ تیرلدی تیلیم
<br>
beyt 4429.
<br>
بیت (۴۴۲۹)
<br>
bu yañlığ bolur bu satığçı kamuğ
<br>
بو یاڭلېغ بۏلور بو ساتېغچې قاموغ
<br>
katılğıl olarka açuk tut kapuğ
<br>
قاتېلغېل اۏلارقا آچوق توت قاپوغ
<br>
beyt 4430.
<br>
بیت (۴۴۳۰)
<br>
katığlan olarığ idi edgü tut
<br>
قاتېغلان اۏلارېغ ایدی ائدگۆ توت
<br>
seniñ atıñ edgün yırak barğa büt
<br>
سنیڭ آتېڭ ائدگۆن یېراق بارغا بۆت
<br>
beyt 4431.
<br>
بیت (۴۴۳۱)
<br>
bular ol ajunda kör at éltgüçi
<br>
بولار اۏل آژوندا کؤر آت ایلتگۆچی
<br>
isiz edgü erse anı yadğuçı
<br>
ایسیز ائدگۆ ایرسه آنې یادغوچې
<br>
beyt 4432.
<br>
بیت (۴۴۳۲)
<br>
saña az üküş neñ törü kılsalar
<br>
ساڭا آز اۆکۆش نڭ تؤرۆ قېلسالار
<br>
yanut kılğu ötrü sewinç bulsalar
<br>
یانوت قېلغو اؤترۆ سئوینچ بولسالار
<br>
beyt 4433.
<br>
بیت (۴۴۳۳)
<br>
asığ yasta yinçge bolur kılkları
<br>
آسېغ یاستا یینچگه بۏلور قېلقلارې
<br>
katılsa munı ked küdezip yorı
<br>
قاتېلسا مونې کد کۆدزیپ یۏرې
<br>
beyt 4434.
<br>
بیت (۴۴۳۴)
<br>
negü tér eşitgil ajun kezmiş er
<br>
نه‌گۆ تیر ائشیتگیل آژون کزمیش ار
<br>
başında keçürmiş telim körmiş er
<br>
باشېندا کئچۆرمیش تلیم کؤرمیش ار
<br>
beyt 4435.
<br>
بیت (۴۴۳۵)
<br>
ajunda atıñnı yadayın tése
<br>
آژوندا آتېڭنې یادایېن تیسه
<br>
ümeg edgü tutğıl katığlan usa
<br>
اۆمگ ائدگۆ توتغېل قاتېغلان اوسا
<br>
beyt 4436.
<br>
بیت (۴۴۳۶)
<br>
çawıkmak tilese özüñ belgülüg
<br>
چاوېقماق تیله‌سه اؤزۆڭ بلگۆلۆگ
<br>
satığçıkaedgü yanut kıl ülüg
<br>
ساتېغچېقا ائدگۆ یانوت قېل اۆلۆگ
<br>
beyt 4437.
<br>
بیت (۴۴۳۷)
<br>
at edgü tilese ‘ödür ay urı
<br>
آت ائدگۆ تیله‌سه ‘ؤدۆر آی اورې
<br>
ümeg arkışığ edgü tutğıl yorı
<br>
اۆمگ آرقېشېغ ائدگۆ توتغېل یۏرې
<br>
beyt 4438.
<br>
بیت (۴۴۳۸)
<br>
bu yañlığ katılğıl satığçı bile
<br>
بو یاڭلېغ قاتېلغېل ساتېغچې بیله
<br>
tiril edgü atın sewinçin küle
<br>
تیریل ائدگۆ آتېن سئوینچین کۆله
<br>
59
<br>
۵۹
<br>
igdişçiler birle katılmaknı ayur
<br>
ایگدیشچیلر بیرله قاتېلماقنې آیور
<br>
beyt 4439.
<br>
بیت (۴۴۳۹)
<br>
munıñda basa ol bu igdişçiler
<br>
مونېڭدا باسا اۏل بو ایگدیشچیلر
<br>
kamuğ yılkılarka bular başçılar
<br>
قاموغ یېلقېلارقا بولار باشچېلار
<br>
beyt 4440.
<br>
بیت (۴۴۴۰)
<br>
bütün çın bolurlar katı yok büki
<br>
بۆتۆن چېن بۏلورلار قاتې یۏق بۆکی
<br>
kişilerke tegmez bularnıñ yüki
<br>
کیشیلرکه تگمز بولارنېڭ یۆکی
<br>
beyt 4441.
<br>
بیت (۴۴۴۱)
<br>
yégü kedgü miñü at adğır sülük
<br>
ییگۆ کدگۆ میڭۆ آت آدغېر سۆلۆک
<br>
bulardın çıkar hem yüdürgü kölük
<br>
بولاردېن چېقار هم یۆدۆرگۆ کؤلۆک
<br>
beyt 4442.
<br>
بیت (۴۴۴۲)
<br>
kımız süt ya yüñ yağ ya yoğrut kurut
<br>
قېمېز سۆت یا یۆڭ یاغ یا یۏغروت قوروت
<br>
yadım ya kidiz hem azar ewke tut
<br>
یادېم یا کیدیز هم آزار ائوکه توت
<br>
beyt 4443.
<br>
بیت (۴۴۴۳)
<br>
asığlığ kişiler bolur bu kotu
<br>
آسېغلېغ کیشیلر بۏلور بو قۏتو
<br>
bularığ yéme edgü tut ay botu
<br>
بولارېغ ییمه ائدگۆ توت آی بۏتو
<br>
beyt 4444.
<br>
بیت (۴۴۴۴)
<br>
katılğıl karılğıl yitür hem içür
<br>
قاتېلغېل قارېلغېل ییتۆر هم ایچۆر
<br>
könilik özele tiriglik keçür
<br>
کؤنیلیک اؤزه‌له تیریگلیک کئچۆر
<br>
beyt 4445.
<br>
بیت (۴۴۴۵)
<br>
negü kolsa bérgil kerek bolsa al
<br>
نه‌گۆ قۏلسا بیرگیل کیرک بۏلسا آل
<br>
köni kördüm uş bu kotu bilmez al
<br>
کؤنی کؤردۆم اوش بو قۏتو بیلمز آل
<br>
beyt 4446.
<br>
بیت (۴۴۴۶)
<br>
bularda tileme törü ya bilig
<br>
بولاردا تیله‌مه تؤرۆ یا بیلیگ
<br>
yorıkları kéñrü bolur ay silig
<br>
یۏرېقلارې کیڭرۆ بۏلور آی سیلیگ
<br>
beyt 4447.
<br>
بیت (۴۴۴۷)
<br>
bularka katılsa özüñni tutun
<br>
بولارقا قاتېلسا اؤزۆڭنی توتون
<br>
törüsüz tokusuz bolurlar otun
<br>
تؤرۆسۆز تۏقوسوز بۏلورلار اۏتون
<br>
beyt 4448.
<br>
بیت (۴۴۴۸)
<br>
tilin edgü sözle işimsinmegil
<br>
تیلین ائدگۆ سؤزله ایشیمسینمه‌گیل
<br>
basınğan bolurlar biligsiz çigil
<br>
باسېنغان بۏلورلار بیلیگسیز چیگیل
<br>
beyt 4449.
<br>
بیت (۴۴۴۹)
<br>
idi yakşı aymış törü bérgüçi
<br>
ایدی یاقشې آیمېش تؤرۆ بیرگۆچی
<br>
bodun birle katlıp sınap bilgüçi
<br>
بۏدون بیرله قاتلېپ سېناپ بیلگۆچی
<br>
beyt 4450.
<br>
بیت (۴۴۵۰)
<br>
biligsizni artuk yakın tutmağu
<br>
بیلیگسیزنی آرتوق یاقېن توتماغو
<br>
yakın tutsa şeksiz kılur kılmağu
<br>
یاقېن توتسا شکسیز قېلور قېلماغو
<br>
beyt 4451.
<br>
بیت (۴۴۵۱)
<br>
takı munda yakşı ayur kör bilig
<br>
تاقې موندا یاقشې آیور کؤر بیلیگ
<br>
bilig birle işke tegürgü elig
<br>
بیلیگ بیرله ایشکه تگۆرگۆ ائلیگ
<br>
beyt 4452.
<br>
بیت (۴۴۵۲)
<br>
biligsizke yakma özüñni tutun
<br>
بیلیگسیزکه یاقما اؤزۆڭنی توتون
<br>
özin tutğuçı er tirildi kutun
<br>
اؤزین توتغوچې ار تیریلدی قوتون
<br>
beyt 4453.
<br>
بیت (۴۴۵۳)
<br>
biligsiz kişidin yırak tur teze
<br>
بیلیگسیز کیشیدین یېراق تور تئزه
<br>
biligsiz sözi kılkı barça otun
<br>
بیلیگسیز سؤزی قېلقې بارچا اۏتون
<br>
beyt 4454.
<br>
بیت (۴۴۵۴)
<br>
bu yañlığ bolur emdi igdişçiler
<br>
بو یاڭلېغ بۏلور ایمدی ایگدیشچیلر
<br>
katılmak tilese sözüm yolçılar
<br>
قاتېلماق تیله‌سه سؤزۆم یۏلچېلار
<br>
beyt 4455.
<br>
بیت (۴۴۵۵)
<br>
ayu bérdim emdi saña belgülüg
<br>
آیو بیردیم ایمدی ساڭا بلگۆلۆگ
<br>
negü teg tirilgü alınğu ülüg
<br>
نه‌گۆ تگ تیریلگۆ آلېنغو اۆلۆگ
<br>
60
<br>
۶۰
<br>
uzlar birle katılmaknı ayur
<br>
اوزلار بیرله قاتېلماقنې آیور
<br>
beyt 4456.
<br>
بیت (۴۴۵۶)
<br>
takı bir kotusı bu uzlar-turur
<br>
تاقې بیر قۏتوسې بو اوزلار تورور
<br>
tirilgü tilep özke uzluk kılur
<br>
تیریلگۆ تیلپ اؤزکه اوزلوق قېلور
<br>
beyt 4457.
<br>
بیت (۴۴۵۷)
<br>
kereklig kişiler yéme bu saña
<br>
کیرکلیگ کیشیلر ییمه بو ساڭا
<br>
yakın tut bularığ tusulğay toña
<br>
یاقېن توت بولارېغ توسولغای تۏڭا
<br>
beyt 4458.
<br>
بیت (۴۴۵۸)
<br>
temürçi etükçi yana kırmaçı
<br>
تمۆرچی ائتۆکچی یانا قېرماچې
<br>
ya sırçı bedizçi ya okçı yaçı
<br>
یا سېرچې بدیزچی یا اۏقچې یاچې
<br>
beyt 4459.
<br>
بیت (۴۴۵۹)
<br>
bu dünyâ itigi bulardın-turur
<br>
بو دۆنیا ایتیگی بولاردېن تورور
<br>
ajunda tañ işler bulardın törür
<br>
آژوندا تاڭ ایشلر بولاردېن تؤرۆر
<br>
beyt 4460.
<br>
بیت (۴۴۶۰)
<br>
telim bar bu yañlığ sasa söz uzar
<br>
تلیم بار بو یاڭلېغ ساسا سؤز اوزار
<br>
özüñ sen uka bar özüm söz üzer
<br>
اؤزۆڭ سن اوقا بار اؤزۆم سؤز اۆزر
<br>
beyt 4461.
<br>
بیت (۴۴۶۱)
<br>
bularnı bile me katıl hem karıl
<br>
بولارنې بیله مه قاتېل هم قارېل
<br>
sewindür olarığ sewinçin tiril
<br>
سئویندۆر اۏلارېغ سئوینچین تیریل
<br>
beyt 4462.
<br>
بیت (۴۴۶۲)
<br>
işiñ kılsalar terk terin tegrü bér
<br>
ایشیڭ قېلسالار ترک ترین تیگرۆ بیر
<br>
yétürgil içürgil aşın kéñrü bér
<br>
ییتۆرگیل ایچۆرگیل آشېن کیڭرۆ بیر
<br>
beyt 4463.
<br>
بیت (۴۴۶۳)
<br>
ayıñlamasunlar séni halk ara
<br>
آیېڭلاماسونلار سینی خلق آرا
<br>
atıñ artamasun munı ked kör e
<br>
آتېڭ آرتاماسون مونې کد کؤر ائ
<br>
beyt 4464.
<br>
بیت (۴۴۶۴)
<br>
yéme yakşı aymış biliglig süzük
<br>
ییمه یاقشې آیمېش بیلیگلیگ سۆزۆک
<br>
bodunka bağırsak ne köñli tüzük
<br>
بۏدونقا باغېرساق نه کؤڭلی تۆزۆک
<br>
beyt 4465.
<br>
بیت (۴۴۶۵)
<br>
tiriglik tileme at edgü tile
<br>
تیریگلیک تیله‌مه آت ائدگۆ تیله
<br>
at edgü kerek bu tiriglik bile
<br>
آت ائدگۆ کیرک بو تیریگلیک بیله
<br>
beyt 4466.
<br>
بیت (۴۴۶۶)
<br>
özüñ ölgü âhır bu atıñ kalır
<br>
اؤزۆڭ اؤلگۆ آخر بو آتېڭ قالېر
<br>
atu edgü bolsa tiriglik tatır
<br>
آتو ائدگۆ بۏلسا تیریگلیک تاتېر
<br>
beyt 4467.
<br>
بیت (۴۴۶۷)
<br>
kimiñ atı isiz bolup artasa
<br>
کیمیڭ آتې ایسیز بۏلوپ آرتاسا
<br>
añar yégreki ol tirig turmasa
<br>
آڭار ییگره‌کی اۏل تیریگ تورماسا
<br>
beyt 4468.
<br>
بیت (۴۴۶۸)
<br>
münol bu tiriglik tile edgü at
<br>
مۆنۏل بو تیریگلیک تیله ائدگۆ آت
<br>
isiz kılma edgün kılın meñü at
<br>
ایسیز قېلما ائدگۆن قېلېن مڭۆ آت
<br>
61
<br>
۶۱
<br>
çığaylar birle katılmaknı ayur
<br>
چېغایلار بیرله قاتېلماقنې آیور
<br>
beyt 4469.
<br>
بیت (۴۴۶۹)
<br>
bularda basası çığaykır-turur
<br>
بولاردا باساسې چېغایقېر تورور
<br>
neñin edgülük kıl içkıl ür hem yétür
<br>
نڭین ائدگۆلۆک قېل ایچقېل اۆر هم ییتۆر
<br>
beyt 4470.
<br>
بیت (۴۴۷۰)
<br>
du‘âçı-tururlar saña ay kadaş
<br>
دعاچې تورورلار ساڭا آی قاداش
<br>
idi edgü neñ bu du‘â ay adaş
<br>
ایدی ائدگۆ نڭ بو دعا آی آداش
<br>
beyt 4471.
<br>
بیت (۴۴۷۱)
<br>
olardın tileme tawarın yanut
<br>
اۏلاردېن تیله‌مه تاوارېن یانوت
<br>
yanutı bayat bérge edgü konut
<br>
یانوتې بایات بیرگه ائدگۆ قۏنوت
<br>
beyt 4472.
<br>
بیت (۴۴۷۲)
<br>
bu ol ilde törlüg katılğu kişi
<br>
بو اۏل ایلده تؤرلۆگ قاتېلغو کیشی
<br>
saña tüşse iş ya olarka işi
<br>
ساڭا تۆشسه ایش یا اۏلارقا ایشی
<br>
beyt 4473.
<br>
بیت (۴۴۷۳)
<br>
törü bir işinde bağırsaklıkın
<br>
تؤرۆ بیر ایشینده باغېرساقلېقېن
<br>
saña bolğa barça kişiler yakın
<br>
ساڭا بۏلغا بارچا کیشیلر یاقېن
<br>
beyt 4474.
<br>
بیت (۴۴۷۴)
<br>
özüñ bulğa iki ajun edgüsi
<br>
اؤزۆڭ بولغا ایکی آژون ائدگۆسی
<br>
atıñ edgü bolğay yadılğay küsi
<br>
آتېڭ ائدگۆ بۏلغای یادېلغای کۆسی
<br>
62
<br>
۶۲
<br>
ewlik negü teg almaknı ayur
<br>
ائولیک نه‌گۆ تگ آلماقنې آیور
<br>
beyt 4475.
<br>
بیت (۴۴۷۵)
<br>
kalı ewlik almak tilese özüñ
<br>
قالې ائولیک آلماق تیله‌سه اؤزۆڭ
<br>
talusın tile ked yiti kıl közüñ
<br>
تالوسېن تیله کد ییتی قېل کؤزۆڭ
<br>
beyt 4476.
<br>
بیت (۴۴۷۶)
<br>
köki edgü bolsun uruğ hem tarığ
<br>
کؤکی ائدگۆ بۏلسون اوروغ هم تارېغ
<br>
uwutluğ sakınuk tilegil arığ
<br>
اوووتلوغ ساقېنوق تیله‌گیل آرېغ
<br>
beyt 4477.
<br>
بیت (۴۴۷۷)
<br>
usa ew kızı al elig tegmedük
<br>
اوسا ائو قېزې آل ائلیگ تگمه‌دۆک
<br>
seniñde adın er yüzin körmedük
<br>
سنیڭده آدېن ار یۆزین کؤرمه‌دۆک
<br>
beyt 4478.
<br>
بیت (۴۴۷۸)
<br>
séni sewge séndin adın bilmegey
<br>
سینی سئوگه سیندین آدېن بیلمه‌گَی
<br>
yarağsız ya teñsiz kılık kelmegey
<br>
یاراغسېز یا تڭسیز قېلېق کلمه‌گَی
<br>
beyt 4479.
<br>
بیت (۴۴۷۹)
<br>
özüñde kodı al kisi alsa sen
<br>
اؤزۆڭده قۏدې آل کیسی آلسا سن
<br>
bedük tüp ke yakma bulun bolğa sen
<br>
بدۆک تۆپ که یاقما بولون بۏلغا سن
<br>
beyt 4480.
<br>
بیت (۴۴۸۰)
<br>
negü tér eşitgil sınamış kişi
<br>
نه‌گۆ تیر ائشیتگیل سېنامېش کیشی
<br>
sınamış kişiniñ bışığ ol işi
<br>
سېنامېش کیشینیڭ بېشېغ اۏل ایشی
<br>
beyt 4481.
<br>
بیت (۴۴۸۱)
<br>
kisi alsa özde kodı al köni
<br>
کیسی آلسا اؤزده قۏدې آل کؤنی
<br>
sewinçin keçürgey sen üdlek küni
<br>
سئوینچین کئچۆرگَی سن اۆدلک کۆنی
<br>
beyt 4482.
<br>
بیت (۴۴۸۲)
<br>
yüzi körki kolma kılınç edgü kol
<br>
یۆزی کؤرکی قۏلما قېلېنچ ائدگۆ قۏل
<br>
kılınç edgü bolsa yarutğay séni
<br>
قېلېنچ ائدگۆ بۏلسا یاروتغای سینی
<br>
beyt 4483.
<br>
بیت (۴۴۸۳)
<br>
kisi alma alsa özüñke kurı
<br>
کیسی آلما آلسا اؤزۆڭکه قورې
<br>
sen alğıl sakınuk erenler eri
<br>
سن آلغېل ساقېنوق ارنلر اری
<br>
beyt 4484.
<br>
بیت (۴۴۸۴)
<br>
yüzi körki kolma kılınç edgü kol
<br>
یۆزی کؤرکی قۏلما قېلېنچ ائدگۆ قۏل
<br>
kılınç edgü bolsa tükel bolğa ol
<br>
قېلېنچ ائدگۆ بۏلسا تۆکل بۏلغا اۏل
<br>
beyt 4485.
<br>
بیت (۴۴۸۵)
<br>
ay körklüg koluğlı munı kolmağıl
<br>
آی کؤرکلۆگ قۏلوغلې مونې قۏلماغېل
<br>
kızıl meñziñi sen sarığ kılmağıl
<br>
قېزېل مڭزیڭی سن سارېغ قېلماغېل
<br>
beyt 4486.
<br>
بیت (۴۴۸۶)
<br>
kim ewlik alayın tése törtte taş
<br>
کیم ائولیک آلایېن تیسه تؤرتته تاش
<br>
adın almaz ewlik ayâ erde baş
<br>
آدېن آلماز ائولیک آیا ارده باش
<br>
beyt 4487.
<br>
بیت (۴۴۸۷)
<br>
biregü bay ewlik tiler üstikip
<br>
بیره‌گۆ بای ائولیک تیلر اۆستیکیپ
<br>
takı biri körklüg tiler köz tikip
<br>
تاقې بیری کؤرکلۆگ تیلر کؤز تیکیپ
<br>
beyt 4488.
<br>
بیت (۴۴۸۸)
<br>
takı bir uruğluğ tüp aslı kolur
<br>
تاقې بیر اوروغلوغ تۆپ آسلې قۏلور
<br>
uluğluk atıña küwenür bolur
<br>
اولوغلوق آتېڭا کۆوه‌نۆر بۏلور
<br>
beyt 4489.
<br>
بیت (۴۴۸۹)
<br>
takı biri yinçge sakınuk tiler
<br>
تاقې بیری یینچگه ساقېنوق تیلر
<br>
anı bulsa terkin añar öz ular
<br>
آنې بولسا ترکین آڭار اؤز اولار
<br>
beyt 4490.
<br>
بیت (۴۴۹۰)
<br>
bularda talusın ayayın saña
<br>
بولاردا تالوسېن آیایېن ساڭا
<br>
kisi alğu erse kulak tut maña
<br>
کیسی آلغو ایرسه قولاق توت ماڭا
<br>
beyt 4491.
<br>
بیت (۴۴۹۱)
<br>
ayâ bay tilegli sen ewlik talu
<br>
آیا بای تیلگلی سن ائولیک تالو
<br>
bulun bolmağıl sen ay bilgi tolu
<br>
بولون بۏلماغېل سن آی بیلگی تۏلو
<br>
beyt 4492.
<br>
بیت (۴۴۹۲)
<br>
bedütgey tilin köñli neñke bolup
<br>
بدۆتگَی تیلین کؤڭلی نڭکه بۏلوپ
<br>
kötürgü kerek neñ tilese kolup
<br>
کؤتۆرگۆ کیرک نڭ تیله‌سه قۏلوپ
<br>
beyt 4493.
<br>
بیت (۴۴۹۳)
<br>
ayâ körk tilegli kişi edgüsi
<br>
آیا کؤرک تیلگلی کیشی ائدگۆسی
<br>
kisi körki kolma bodun külgüsi
<br>
کیسی کؤرکی قۏلما بۏدون کۆلگۆسی
<br>
beyt 4494.
<br>
بیت (۴۴۹۴)
<br>
tozu halk sewer ol kisi körkini
<br>
تۏزو خلق سئور اۏل کیسی کؤرکینی
<br>
meger teñri fazlı küdezse anı
<br>
مگر تڭری فضلی کۆدزسه آنې
<br>
beyt 4495.
<br>
بیت (۴۴۹۵)
<br>
ayâ tüp tilegli bedüklük bile
<br>
آیا تۆپ تیلگلی بدۆکلۆک بیله
<br>
uçuz kılmağu öz bedük tüp bile
<br>
اوچوز قېلماغو اؤز بدۆک تۆپ بیله
<br>
beyt 4496.
<br>
بیت (۴۴۹۶)
<br>
uruğluğ tarığlığ bedükler tili
<br>
اوروغلوغ تارېغلېغ بدۆکلر تیلی
<br>
bedükrek bolur bolma ewçi kulı
<br>
بدۆکره‌ک بۏلور بۏلما ائوچی قولې
<br>
beyt 4497.
<br>
بیت (۴۴۹۷)
<br>
ay yinçge sakınuk tilegli ınal
<br>
آی یینچگه ساقېنوق تیلگلی اېنال
<br>
munı bulsa bulduñ bu tört neñ tükel
<br>
مونې بولسا بولدوڭ بو تؤرت نڭ تۆکل
<br>
beyt 4498.
<br>
بیت (۴۴۹۸)
<br>
kalı bulsa edgü sakınuk tişi
<br>
قالې بولسا ائدگۆ ساقېنوق تیشی
<br>
yawa kılma alğıl ay edgü kişi
<br>
یاوا قېلما آلغېل آی ائدگۆ کیشی
<br>
beyt 4499.
<br>
بیت (۴۴۹۹)
<br>
tilek baylık erse tire birge neñ
<br>
تیلک بایلېق ایرسه تیره بیرگه نڭ
<br>
bayutğay séni ol kızıl bolğa eñ
<br>
بایوتغای سینی اۏل قېزېل بۏلغا اڭ
<br>
beyt 4500.
<br>
بیت (۴۵۰۰)
<br>
kılınçı köni erse körki kelir
<br>
قېلېنچې کؤنی ایرسه کؤرکی کلیر
<br>
tişi körki kılk ol biligli bilir
<br>
تیشی کؤرکی قېلق اۏل بیلیگلی بیلیر
<br>
beyt 4501.
<br>
بیت (۴۵۰۱)
<br>
sakınuk arığ bolsa aslı bolur
<br>
ساقېنوق آرېغ بۏلسا آسلې بۏلور
<br>
ol üç neñ bu yérde bolur ay unur
<br>
اۏل اۆچ نڭ بو ییرده بۏلور آی اونور
<br>
beyt 4502.
<br>
بیت (۴۵۰۲)
<br>
sakınuk tile sen kisi ay bügü
<br>
ساقېنوق تیله سن کیسی آی بۆگۆ
<br>
sakınuk bulunsa bolur törtegü
<br>
ساقېنوق بولونسا بۏلور تؤرته‌گۆ
<br>
beyt 4503.
<br>
بیت (۴۵۰۳)
<br>
munı teg bulur erse sen bir tişi
<br>
مونې تگ بولور ایرسه سن بیر تیشی
<br>
katığlan yawa ıdma ersig kişi
<br>
قاتېغلان یاوا اېدما ارسیگ کیشی
<br>
63
<br>
۶۳
<br>
oğul kız tuğsa neteg igidgüsin ayur
<br>
اۏغول قېز توغسا نه‌تگ ایگیدگۆسین آیور
<br>
beyt 4504.
<br>
بیت (۴۵۰۴)
<br>
oğul kız törüse seniñ ay teñin
<br>
اۏغول قېز تؤرۆسه سنیڭ آی تڭین
<br>
ewiñde igidgil igidme öñin
<br>
ائویڭده ایگیدگیل ایگیدمه اؤڭین
<br>
beyt 4505.
<br>
بیت (۴۵۰۵)
<br>
awurtası edgü kişi tut arığ
<br>
آوورتاسې ائدگۆ کیشی توت آرېغ
<br>
oğul kız arığ kopğa turğay fâriğ
<br>
اۏغول قېز آرېغ قۏپغا تورغای فارغ
<br>
beyt 4506.
<br>
بیت (۴۵۰۶)
<br>
oğul kızka ögret bilig hem edeb
<br>
اۏغول قېزقا اؤگره‌ت بیلیگ هم ادب
<br>
añar iki ajun anıñ asğı tap
<br>
آڭار ایکی آژون آنېڭ آسغې تاپ
<br>
beyt 4507.
<br>
بیت (۴۵۰۷)
<br>
oğulka kisi al kızığ erke bér
<br>
اۏغولقا کیسی آل قېزېغ ارکه بیر
<br>
sakınçsız tirilgil ayâ kutluğ er
<br>
ساقېنچسېز تیریلگیل آیا قوتلوغ ار
<br>
beyt 4508.
<br>
بیت (۴۵۰۸)
<br>
kamuğ erdem ögret oğulka tükel
<br>
قاموغ اردم اؤگره‌ت اۏغولقا تۆکل
<br>
ol erdem bile bu tére bérge mâl
<br>
اۏل اردم بیله بو تیره بیرگه مال
<br>
beyt 4509.
<br>
بیت (۴۵۰۹)
<br>
süre ıdma boşlağ oğuluğ yawa
<br>
سۆره اېدما بۏشلاغ اۏغولوغ یاوا
<br>
yawa bolğa boşlağ yügürgey éve
<br>
یاوا بۏلغا بۏشلاغ یۆگۆرگَی ایوه
<br>
beyt 4510.
<br>
بیت (۴۵۱۰)
<br>
kızığ tutma ewde uzun begsizin
<br>
قېزېغ توتما ائوده اوزون بگسیزین
<br>
ökünç birle ölgey özüñ igsizin
<br>
اؤکۆنچ بیرله اؤلگَی اؤزۆڭ ایگسیزین
<br>
beyt 4511.
<br>
بیت (۴۵۱۱)
<br>
ayâ koldaş ardaş söz aydım kese
<br>
آیا قۏلداش آرداش سؤز آیدېم کسه
<br>
bu kız toğmasa yég tirig turmasa
<br>
بو قېز تۏغماسا ییگ تیریگ تورماسا
<br>
beyt 4512.
<br>
بیت (۴۵۱۲)
<br>
kalı tuğsa yégrek aña yér koyı
<br>
قالې توغسا ییگرک آڭا ییر قۏیې
<br>
ewi bolsa koşnı ölügler toyı
<br>
ائوی بۏلسا قۏشنې اؤلۆگلر تۏیې
<br>
beyt 4513.
<br>
بیت (۴۵۱۳)
<br>
tişilerni ewde küdezgil tuçı
<br>
تیشیلرنی ائوده کۆدزگیل توچې
<br>
tişiniñ taşı teg bolumaz içi
<br>
تیشینیڭ تاشې تگ بۏلوماز ایچی
<br>
beyt 4514.
<br>
بیت (۴۵۱۴)
<br>
yatığ ewke ıdma çıkarma tişig
<br>
یاتېغ ائوکه اېدما چېقارما تیشیگ
<br>
körüp yolda alğan köz ol bu kişig
<br>
کؤرۆپ یۏلدا آلغان کؤز اۏل بو کیشیگ
<br>
beyt 4515.
<br>
بیت (۴۵۱۵)
<br>
közün körmese ârzû kolmaz köñül
<br>
کؤزۆن کؤرمه‌سه آرزو قۏلماز کؤڭۆل
<br>
közüñ körse köñlüñ kolur ay oğul
<br>
کؤزۆڭ کؤرسه کؤڭلۆڭ قۏلور آی اۏغول
<br>
beyt 4516.
<br>
بیت (۴۵۱۶)
<br>
közüñni küdezgil köñül kolmağay
<br>
کؤزۆڭنی کۆدزگیل کؤڭۆل قۏلماغای
<br>
köñül kolmasa öz bulun bolmağay
<br>
کؤڭۆل قۏلماسا اؤز بولون بۏلماغای
<br>
beyt 4517.
<br>
بیت (۴۵۱۷)
<br>
tişig katma erke yégü içgüde
<br>
تیشیگ قاتما ارکه ییگۆ ایچگۆده
<br>
kalı kattıñ erse keçer keçgüde
<br>
قالې قاتتېڭ ایرسه کئچر کئچگۆده
<br>
beyt 4518.
<br>
بیت (۴۵۱۸)
<br>
tişig ıdma ewde öñin çıkğalı
<br>
تیشیگ اېدما ائوده اؤڭین چېقغالې
<br>
kalı çıksa yitrür könilik yolı
<br>
قالې چېقسا ییترۆر کؤنیلیک یۏلې
<br>
beyt 4519.
<br>
بیت (۴۵۱۹)
<br>
tişi aslı et ol küdezgü etig
<br>
تیشی آسلې ائت اۏل کۆدزگۆ ائتیگ
<br>
yıdır et küdezmese bolmaz itig
<br>
یېدېر ائت کۆدزمه‌سه بۏلماز ایتیگ
<br>
beyt 4520.
<br>
بیت (۴۵۲۰)
<br>
ağır tut tişig sen negü kolsa bir
<br>
آغېر توت تیشیگ سن نه‌گۆ قۏلسا بیر
<br>
ewiñ kapğı bekle yırak tutğıl er
<br>
ائویڭ قاپغې بکله یېراق توتغېل ار
<br>
beyt 4521.
<br>
بیت (۴۵۲۱)
<br>
vefâ yok bularda ozadın berü
<br>
وفا یۏق بولاردا اۏزادېن بئرۆ
<br>
közi kança baksa bu köñli naru
<br>
کؤزی قانچا باقسا بو کؤڭلی نارو
<br>
beyt 4522.
<br>
بیت (۴۵۲۲)
<br>
cefâ birle önmiş igidmiş yığaç
<br>
جفا بیرله اؤنمیش ایگیدمیش یېغاچ
<br>
yimişi ağu ol añar bolma aç
<br>
ییمیشی آغو اۏل آڭار بۏلما آچ
<br>
beyt 4523.
<br>
بیت (۴۵۲۳)
<br>
neçe miñ azığlığ eren erkeki
<br>
نئچه میڭ آزېغلېغ ارن ارککی
<br>
tişilerde ötrü üzüldi köki
<br>
تیشیلرده اؤترۆ اۆزۆلدی کؤکی
<br>
beyt 4524.
<br>
بیت (۴۵۲۴)
<br>
neçe kızğu eñlig yüzi suwluğ er
<br>
نئچه قېزغو اڭلیگ یۆزی سوولوغ ار
<br>
tişilerde ötrü özi boldı yér
<br>
تیشیلرده اؤترۆ اؤزی بۏلدې ییر
<br>
beyt 4525.
<br>
بیت (۴۵۲۵)
<br>
tümen miñ külüg çawlığ ersiglerig
<br>
تۆمن میڭ کۆلۆگ چاولېغ ارسیگلریگ
<br>
tişiler anı yérke kömdi tirig
<br>
تیشیلر آنې ییرکه کؤمدی تیریگ
<br>
beyt 4526.
<br>
بیت (۴۵۲۶)
<br>
negü teg küdezgü olarığ tutup
<br>
نه‌گۆ تگ کۆدزگۆ اۏلارېغ توتوپ
<br>
küdezigli teñri küdezsü utup
<br>
کۆدزیگلی تڭری کۆدزسۆ اوتوپ
<br>
64
<br>
۶۴
<br>
elig asrakılarığ negü teg tutğusın ayur
<br>
ائلیگ آسراقېلارېغ نه‌گۆ تگ توتغوسېن آیور
<br>
beyt 4527.
<br>
بیت (۴۵۲۷)
<br>
yéme edgü tutğıl elig asrakığ
<br>
ییمه ائدگۆ توتغېل ائلیگ آسراقېغ
<br>
yégü içgü bérgil bütür oprakığ
<br>
ییگۆ ایچگۆ بیرگیل بۆتۆر اۏپراقېغ
<br>
beyt 4528.
<br>
بیت (۴۵۲۸)
<br>
küçiñe teñeşi yüdürgil yükin
<br>
کۆچیڭه تڭشی یۆدۆرگیل یۆکین
<br>
ayıtğay seniñdin bayat erkligin
<br>
آیېتغای سنیڭدین بایات ارکلیگین
<br>
beyt 4529.
<br>
بیت (۴۵۲۹)
<br>
ayı artuk emgek tegürme añar
<br>
آیې آرتوق امگک تیگۆرمه آڭار
<br>
bayat ol saña hasmı andın sıñar
<br>
بایات اۏل ساڭا خصمی آندېن سېڭار
<br>
beyt 4530.
<br>
بیت (۴۵۳۰)
<br>
olar ma bayat kulları ol kamuğ
<br>
اۏلار ما بایات قوللارې اۏل قاموغ
<br>
añar küç kılıp özke alma tamuğ
<br>
آڭار کۆچ قېلېپ اؤزکه آلما تاموغ
<br>
beyt 4531.
<br>
بیت (۴۵۳۱)
<br>
uluğ sen olar boldı sénde kiçig
<br>
اولوغ سن اۏلار بۏلدې سینده کیچیگ
<br>
kiçigke uluğ boldı açığ süçig
<br>
کیچیگکه اولوغ بۏلدې آچېغ سۆچیگ
<br>
beyt 4532.
<br>
بیت (۴۵۳۲)
<br>
uluğ bolduñ erse kiçig tut köñül
<br>
اولوغ بۏلدوڭ ایرسه کیچیگ توت کؤڭۆل
<br>
uluğka kiçiglik yaraşur oğul
<br>
اولوغقا کیچیگلیک یاراشور اۏغول
<br>
beyt 4533.
<br>
بیت (۴۵۳۳)
<br>
negü tér eşitgil ukuşluğ saña
<br>
نه‌گۆ تیر ائشیتگیل اوقوشلوغ ساڭا
<br>
bu söz işke tutğıl ay bilgi kéñ e
<br>
بو سؤز ایشکه توتغېل آی بیلگی کیڭ ائ
<br>
beyt 4534.
<br>
بیت (۴۵۳۴)
<br>
kalı bolsa sen beg bodunka uluğ
<br>
قالې بۏلسا سن بگ بۏدونقا اولوغ
<br>
köñül til kiçig tut özüñke yuluğ
<br>
کؤڭۆل تیل کیچیگ توت اؤزۆڭکه یولوغ
<br>
beyt 4535.
<br>
بیت (۴۵۳۵)
<br>
özüñni unıtma yañılma yorık
<br>
اؤزۆڭنی اونېتما یاڭېلما یۏرېق
<br>
kelir kutka yapma selâmet yoluğ
<br>
کلیر قوتقا یاپما سلامت یۏلوغ
<br>
beyt 4536.
<br>
بیت (۴۵۳۶)
<br>
ewiñ barkıñ ked arığ tut silig
<br>
ائویڭ بارقېڭ کد آرېغ توت سیلیگ
<br>
saña kelge devlet akı kéñ elig
<br>
ساڭا کلگه دَولت آقې کیڭ ائلیگ
<br>
beyt 4537.
<br>
بیت (۴۵۳۷)
<br>
aş içgü tuz etmek yéme kéñrü tut
<br>
آش ایچگۆ توز ائتمک ییمه کیڭرۆ توت
<br>
atıñ edgü bolğay kelü bérge kut
<br>
آتېڭ ائدگۆ بۏلغای کلۆ بیرگه قوت
<br>
beyt 4538.
<br>
بیت (۴۵۳۸)
<br>
kirişke yaraşı çıkış kıl yakın
<br>
کیریشکه یاراشې چېقېش قېل یاقېن
<br>
çıkış bolsa terkin kirişke bakın
<br>
چېقېش بۏلسا ترکین کیریشکه باقېن
<br>
beyt 4539.
<br>
بیت (۴۵۳۹)
<br>
alımka bérimke oñay edgü bol
<br>
آلېمقا بیریمکه اۏڭای ائدگۆ بۏل
<br>
kayu üdte kılsa açuk bolğa yol
<br>
قایو اۆدته قېلسا آچوق بۏلغا یۏل
<br>
beyt 4540.
<br>
بیت (۴۵۴۰)
<br>
elig tarlıkı tegse emdi saña
<br>
ائلیگ تارلېقې تگسه ایمدی ساڭا
<br>
kişike muñadma ay ersig toña
<br>
کیشیکه موڭادما آی ارسیگ تۏڭا
<br>
beyt 4541.
<br>
بیت (۴۵۴۱)
<br>
seweriñ eşitgey elig tutmağay
<br>
سئوریڭ ائشیتگَی ائلیگ توتماغای
<br>
sini sewmegüçi küle tınmağay
<br>
سینی سئومه‌گۆچی کۆله تېنماغای
<br>
beyt 4542.
<br>
بیت (۴۵۴۲)
<br>
uçuz tutğa koldaş adaş ya kadaş
<br>
اوچوز توتغا قۏلداش آداش یا قاداش
<br>
anıñ ağrığında köñül bolğa baş
<br>
آنېڭ آغرېغېندا کؤڭۆل بۏلغا باش
<br>
beyt 4543.
<br>
بیت (۴۵۴۳)
<br>
kişi edgüsiñe katılğıl karıl
<br>
کیشی ائدگۆسیڭه قاتېلغېل قارېل
<br>
kişi bol kişiler arala tiril
<br>
کیشی بۏل کیشیلر آرالا تیریل
<br>
beyt 4544.
<br>
بیت (۴۵۴۴)
<br>
ülüşlerde turma ya tutma neñiñ
<br>
اۆلۆشلرده تورما یا توتما نئڭیڭ
<br>
ökünçün sarığ bolğa kızğu eñiñ
<br>
اؤکۆنچۆن سارېغ بۏلغا قېزغو ایڭیڭ
<br>
beyt 4545.
<br>
بیت (۴۵۴۵)
<br>
uluğ yolka tutma sen ew bark yakın
<br>
اولوغ یۏلقا توتما سن ائو برق یاقېن
<br>
tokığay yoduğ sen munı ked sakın
<br>
تۏقېغای یۏدوغ سن مونې کد ساقېن
<br>
beyt 4546.
<br>
بیت (۴۵۴۶)
<br>
begig koşnı kılma ya yadğun ögüz
<br>
بگیگ قۏشنې قېلما یا یادغون اؤگۆز
<br>
hisârka yakın turma ay köñli tüz
<br>
حصارقا یاقېن تورما آی کؤڭلی تۆز
<br>
beyt 4547.
<br>
بیت (۴۵۴۷)
<br>
bu üç koşnılıktın saña asğı yok
<br>
بو اۆچ قۏشنېلېقتېن ساڭا آسغې یۏق
<br>
anıñ yası tegse añar osğı yok
<br>
آنېڭ یاسې تگسه آڭار اۏسغې یۏق
<br>
beyt 4548.
<br>
بیت (۴۵۴۸)
<br>
ew almak tilese ayıt koşnısın
<br>
ائو آلماق تیله‌سه آیېت قۏشنېسېن
<br>
yér almak tilese ayıtğıl suwın
<br>
ییر آلماق تیله‌سه آیېتغېل سووېن
<br>
beyt 4549.
<br>
بیت (۴۵۴۹)
<br>
isizke katılma selâmet yorı
<br>
ایسیزکه قاتېلما سلامت یۏرې
<br>
kılınçıñ köni tut kevel teg küri
<br>
قېلېنچېڭ کؤنی توت کَوَل تگ کۆری
<br>
beyt 4550.
<br>
بیت (۴۵۵۰)
<br>
barığ tapkıl emdi beg atın alın
<br>
بارېغ تاپقېل ایمدی بگ آتېن آلېن
<br>
sakınç kısğa tutğıl sewinçin salın
<br>
ساقېنچ قېسغا توتغېل سئوینچین سالېن
<br>
beyt 4551.
<br>
بیت (۴۵۵۱)
<br>
ölümüg unıtma odulğay özüñ
<br>
اؤلۆمۆگ اونېتما اۏدولغای اؤزۆڭ
<br>
idiñni unıtma açılğay közüñ
<br>
ایدیڭنی اونېتما آچېلغای کؤزۆڭ
<br>
beyt 4552.
<br>
بیت (۴۵۵۲)
<br>
sözüñ saknu sözle sakınç kelmegey
<br>
سؤزۆڭ ساقنو سؤزله ساقېنچ کلمه‌گَی
<br>
yawa kılma üd kün ökünç bolmağay
<br>
یاوا قېلما اۆد کۆن اؤکۆنچ بۏلماغای
<br>
beyt 4553.
<br>
بیت (۴۵۵۳)
<br>
küwezlenme artuk turı bolğa sen
<br>
کۆوه‌زلنمه آرتوق تورې بۏلغا سن
<br>
saran bolma artuk söküş bulğa sen
<br>
ساران بۏلما آرتوق سؤکۆش بولغا سن
<br>
beyt 4554.
<br>
بیت (۴۵۵۴)
<br>
negü tér eşit köñli alçak kişi
<br>
نه‌گۆ تیر ائشیت کؤڭلی آلچاق کیشی
<br>
kişilik kılığlı kişilik tuşı
<br>
کیشیلیک قېلېغلې کیشیلیک توشې
<br>
beyt 4555.
<br>
بیت (۴۵۵۵)
<br>
özüñ edgü atlığ bolayın tése
<br>
اؤزۆڭ ائدگۆ آتلېغ بۏلایېن تیسه
<br>
akı bolğıl artuk katığlan usa
<br>
آقې بۏلغېل آرتوق قاتېغلان اوسا
<br>
beyt 4556.
<br>
بیت (۴۵۵۶)
<br>
boşuğ kul kılayın tése belgülüg
<br>
بۏشوغ قول قېلایېن تیسه بلگۆلۆگ
<br>
akı bol üle neñ kötürdüñ ülüg
<br>
آقې بۏل اۆله نڭ کؤتۆردۆڭ اۆلۆگ
<br>
beyt 4557.
<br>
بیت (۴۵۵۷)
<br>
başım kökke tegsün tése sen turup
<br>
باشېم کؤککه تیگسۆن تیسه سن توروپ
<br>
bilig birle işle kamuğ iş körüp
<br>
بیلیگ بیرله ایشله قاموغ ایش کؤرۆپ
<br>
beyt 4558.
<br>
بیت (۴۵۵۸)
<br>
ajunka yadılmak tilese atıñ
<br>
آژونقا یادېلماق تیله‌سه آتېڭ
<br>
ümeg edgü tutğıl yügürdi atıñ
<br>
اۆمگ ائدگۆ توتغېل یۆگۆردی آتېڭ
<br>
beyt 4559.
<br>
بیت (۴۵۵۹)
<br>
erejlig bolayın tése sen özün
<br>
ارژلیگ بۏلایېن تیسه سن اؤزۆن
<br>
osallıknı kodğıl ay kılkı tüzün
<br>
اۏساللېقنې قۏدغېل آی قېلقې تۆزۆن
<br>
beyt 4560.
<br>
بیت (۴۵۶۰)
<br>
kılayın tése sen bayatka tapuğ
<br>
قېلایېن تیسه سن بایاتقا تاپوغ
<br>
et özke ömiş bérme yapğıl kapuğ
<br>
ائت اؤزکه اؤمیش بیرمه یاپغېل قاپوغ
<br>
beyt 4561.
<br>
بیت (۴۵۶۱)
<br>
kamuğ edgülükke tegeyin tése
<br>
قاموغ ائدگۆلۆککه تیگه‌یین تیسه
<br>
et özni kısa tut havânı basa
<br>
ائت اؤزنی قېسا توت هوانې باسا
<br>
beyt 4562.
<br>
بیت (۴۵۶۲)
<br>
idi yakşı aymış sakınuk kişi
<br>
ایدی یاقشې آیمېش ساقېنوق کیشی
<br>
bu söz işke tutğıl ay kılkı saşı
<br>
بو سؤز ایشکه توتغېل آی قېلقې ساشې
<br>
beyt 4563.
<br>
بیت (۴۵۶۳)
<br>
bu et özke bérme tilek ârzûsın
<br>
بو ائت اؤزکه بیرمه تیلک آرزوسېن
<br>
tilek bulsa yéyür idisi başın
<br>
تیلک بولسا یییۆر ایدیسی باشېن
<br>
beyt 4564.
<br>
بیت (۴۵۶۴)
<br>
muñar edgü kılsa bu isiz kılur
<br>
موڭار ائدگۆ قېلسا بو ایسیز قېلور
<br>
isiz kılsa boynın eger erksizin
<br>
ایسیز قېلسا بۏینېن اگر ارکسیزین
<br>
beyt 4565.
<br>
بیت (۴۵۶۵)
<br>
sözin kesti ögdülmiş aydı kadaş
<br>
سؤزین کستی اؤگدۆلمیش آیدې قاداش
<br>
bu yañlığ-turur ‘âm yorıkı adaş
<br>
بو یاڭلېغ تورور عام یۏرېقې آداش
<br>
beyt 4566.
<br>
بیت (۴۵۶۶)
<br>
ayu bérdim emdi eşitti özüñ
<br>
آیو بیردیم ایمدی ائشیتتی اؤزۆڭ
<br>
munı uktuñ erse kesildi sözüg
<br>
مونې اوقتوڭ ایرسه کسیلدی سؤزۆگ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 4567.
<br>
بیت (۴۵۶۷)
<br>
yanut bérdi odğurmış aydı bu söz
<br>
یانوت بیردی اۏدغورمېش آیدې بو سؤز
<br>
eşittim tükel-men ayâ kılkı tüz
<br>
ائشیتتیم تۆکل من آیا قېلقې تۆز
<br>
beyt 4568.
<br>
بیت (۴۵۶۸)
<br>
takı bir sözüm bar ayıtğu saña
<br>
تاقې بیر سؤزۆم بار آیېتغو ساڭا
<br>
anı ma ayu bér aça sen maña
<br>
آنې ما آیو بیر آچا سن ماڭا
<br>
beyt 4569.
<br>
بیت (۴۵۶۹)
<br>
katılsa özüm men kişiler bile
<br>
قاتېلسا اؤزۆم من کیشیلر بیله
<br>
barışğu kelişgü kerek-men küle
<br>
بارېشغو کلیشگۆ کیرک من کۆله
<br>
beyt 4570.
<br>
بیت (۴۵۷۰)
<br>
séziksiz méni aşka ündegeler
<br>
سیزیکسیز مینی آشقا اۆنده‌گه‌لر
<br>
men ündep olar ma maña kelgeler
<br>
من اۆنده‌پ اۏلار ما ماڭا کلگه‌لر
<br>
beyt 4571.
<br>
بیت (۴۵۷۱)
<br>
neteg barğu aşka neteg yégü aş
<br>
نه‌تگ بارغو آشقا نه‌تگ ییگۆ آش
<br>
okısa negü teg okığu adaş
<br>
اۏقېسا نه‌گۆ تگ اۏقېغو آداش
<br>
beyt 4572.
<br>
بیت (۴۵۷۲)
<br>
munı ma ayu bér maña belgülüg
<br>
مونې ما آیو بیر ماڭا بلگۆلۆگ
<br>
bu iştin yéme ök alayın ülüg
<br>
بو ایشتین ییمه اؤک آلایېن اۆلۆگ
<br>
65
<br>
۶۵
<br>
ögdülmiş odğurmışka aşka barmak törüsin ayur
<br>
اؤگدۆلمیش اۏدغورمېشقا آشقا بارماق تؤرۆسین آیور
<br>
beyt 4573.
<br>
بیت (۴۵۷۳)
<br>
yanut bérdi ögdülmiş aydı bu ma
<br>
یانوت بیردی اؤگدۆلمیش آیدې بو ما
<br>
kereklig-turur bu kadaş aysa ma
<br>
کیرکلیک تورور بو قاداش آیسا ما
<br>
beyt 4574.
<br>
بیت (۴۵۷۴)
<br>
üküş törlüg ol bu okığu kişi
<br>
اۆکۆش تؤرلۆگ اۏل بو اۏقېغو کیشی
<br>
telim törlüg ol bu konukluk aşı
<br>
تلیم تؤرلۆگ اۏل بو قۏنوقلوق آشې
<br>
beyt 4575.
<br>
بیت (۴۵۷۵)
<br>
olarda birisi küdenke aş ol
<br>
اۏلاردا بیریسی کۆدنکه آش اۏل
<br>
ya sünnet aşı ya toğursa oğul
<br>
یا سنّت آشې یا تۏغورسا اۏغول
<br>
beyt 4576.
<br>
بیت (۴۵۷۶)
<br>
ya iş tuş okığay ya koldaş adaş
<br>
یا ایش توش اۏقېغای یا قۏلداش آداش
<br>
uluğ ya kiçig tut yakın ya kadaş
<br>
اولوغ یا کیچیگ توت یاقېن یا قاداش
<br>
beyt 4577.
<br>
بیت (۴۵۷۷)
<br>
yoğ aşı bolur ya ölüg atıña
<br>
یۏغ آشې بۏلور یا اؤلۆگ آتېڭا
<br>
ya ol at bulup aş bérür yatıña
<br>
یا اۏل آت بولوپ آش بیرۆر یاتېڭا
<br>
beyt 4578.
<br>
بیت (۴۵۷۸)
<br>
bularda kayu erse aş suw yégü
<br>
بولاردا قایو ایرسه آش سوو ییگۆ
<br>
anı teñle barğu azu barmağu
<br>
آنې تڭله بارغو آزو بارماغو
<br>
beyt 4579.
<br>
بیت (۴۵۷۹)
<br>
adaş koldaş ardaş kadaş aşları
<br>
آداش قۏلداش آرداش قاداش آشلارې
<br>
bolur erse körgü barıp işleri
<br>
بۏلور ایرسه کؤرگۆ بارېپ ایشلری
<br>
beyt 4580.
<br>
بیت (۴۵۸۰)
<br>
turu bérgü aşta körüp yat bazığ
<br>
تورو بیرگۆ آشتا کؤرۆپ یات بازېغ
<br>
aş içgü tegiri üküş ya azığ
<br>
آش ایچگۆ تیگیری اۆکۆش یا آزېغ
<br>
beyt 4581.
<br>
بیت (۴۵۸۱)
<br>
yakın koşnı aşnı aş itse saña
<br>
یاقېن قۏشنې آشنې آش ایتسه ساڭا
<br>
azu teñrilik iş okısa toña
<br>
آزو تڭریلیک ایش اۏقېسا تۏڭا
<br>
beyt 4582.
<br>
بیت (۴۵۸۲)
<br>
olarka yéme bar küdezgil köñül
<br>
اۏلارقا ییمه بار کۆدزگیل کؤڭۆل
<br>
sewindür olarnı sewin ay oğul
<br>
سئویندۆر اۏلارنې سئوین آی اۏغول
<br>
beyt 4583.
<br>
بیت (۴۵۸۳)
<br>
kalı itseler aş saña oğrayu
<br>
قالې ایتسه‌لر آش ساڭا اۏغرایو
<br>
ol aşka yéme bar sewindür yéyü
<br>
اۏل آشقا ییمه بار سئویندۆر یییۆ
<br>
beyt 4584.
<br>
بیت (۴۵۸۴)
<br>
apañ munda taştın bolur erse aş
<br>
آپاڭ موندا تاشتېن بۏلور ایرسه آش
<br>
añar barmasa yég köñül bolğa baş
<br>
آڭار بارماسا ییگ کؤڭۆل بۏلغا باش
<br>
beyt 4585.
<br>
بیت (۴۵۸۵)
<br>
yazım ya yitim bolğa oldruğ turuğ
<br>
یازېم یا ییتیم بۏلغا اۏلدروغ توروغ
<br>
yawuz bolğa köñlüñ ay edgü uruğ
<br>
یاووز بۏلغا کؤڭلۆڭ آی ائدگۆ اوروغ
<br>
beyt 4586.
<br>
بیت (۴۵۸۶)
<br>
ya esrük tütüş kılğa ahsumlağay
<br>
یا اسرۆک تۆتۆش قېلغا آهسوملاغای
<br>
aşıñ siñmegey tek köñül ağrığay
<br>
آشېڭ سیڭمه‌گَی تئک کؤڭۆل آغرېغای
<br>
beyt 4587.
<br>
بیت (۴۵۸۷)
<br>
kamuğ bir todum yém aş içgü üçün
<br>
قاموغ بیر تۏدوم ییم آش ایچگۆ اۆچۆن
<br>
özüñni uçuz kılmağıl sen küçün
<br>
اؤزۆڭنی اوچوز قېلماغېل سن کۆچۆن
<br>
beyt 4588.
<br>
بیت (۴۵۸۸)
<br>
negü tér eşitgil boğuz tıdğuçı
<br>
نه‌گۆ تیر ائشیتگیل بۏغوز تېدغوچې
<br>
özi boğuzıña erk bolup tutğuçı
<br>
اؤزی بۏغوزېڭا ارک بۏلوپ توتغوچې
<br>
beyt 4589.
<br>
بیت (۴۵۸۹)
<br>
boğuzuñ küdez bolma erniñ éli
<br>
بۏغوزوڭ کۆدز بۏلما ارنیڭ ایلی
<br>
bu boğuzuñ üçün bolma yalñuk kulı
<br>
بو بۏغوزوڭ اۆچۆن بۏلما یالڭوق قولې
<br>
beyt 4590.
<br>
بیت (۴۵۹۰)
<br>
telim kördüm emdi ağır bolmış er
<br>
تلیم کؤردۆم ایمدی آغېر بۏلمېش ار
<br>
tıdumadı boğuzı üçün boldı yér
<br>
تېدومادې بۏغوزې اۆچۆن بۏلدې ییر
<br>
beyt 4591.
<br>
بیت (۴۵۹۱)
<br>
üküş kördüm ilde bedümiş erig
<br>
اۆکۆش کؤردۆم ایلده بدۆمیش اریگ
<br>
bulun kıldı boğuzı töşendi yérig
<br>
بولون قېلدې بۏغوزې تؤشندی ییریگ
<br>
beyt 4592.
<br>
بیت (۴۵۹۲)
<br>
telim baynı kördüm boğuz bulnadı
<br>
تلیم باینې کؤردۆم بۏغوز بولنادې
<br>
özi boldı müflis çığaylık yédi
<br>
اؤزی بۏلدې مفلس چېغایلېق ییدی
<br>
beyt 4593.
<br>
بیت (۴۵۹۳)
<br>
boğuzka bulun bolma boğuzı uluğ
<br>
بۏغوزقا بولون بۏلما بۏغوزې اولوغ
<br>
boğuzka bulun bolsa bolmaz yuluğ
<br>
بۏغوزقا بولون بۏلسا بۏلماز یولوغ
<br>
beyt 4594.
<br>
بیت (۴۵۹۴)
<br>
kayu törlüg aşka barır erse sen
<br>
قایو تؤرلۆگ آشقا بارېر ایرسه سن
<br>
edeb birle aş yé bilir erse sen
<br>
ادب بیرله آش یی بیلیر ایرسه سن
<br>
beyt 4595.
<br>
بیت (۴۵۹۵)
<br>
törü bilmez ögsüz kılıksız kişi
<br>
تؤرۆ بیلمز اؤگسۆز قېلېقسېز کیشی
<br>
törülüg kişi körse yañlur başı
<br>
تؤرۆلۆگ کیشی کؤرسه یاڭلور باشې
<br>
beyt 4596.
<br>
بیت (۴۵۹۶)
<br>
seniñde uluğ aşka sunsa elig
<br>
سنیڭده اولوغ آشقا سونسا ائلیگ
<br>
sen ötrü elig sun bu ol kör bilig
<br>
سن اؤترۆ ائلیگ سون بو اۏل کؤر بیلیگ
<br>
beyt 4597.
<br>
بیت (۴۵۹۷)
<br>
oñ elgiñ bile sun bayat atı ay
<br>
اۏڭ ایلگیڭ بیله سون بایات آتې آی
<br>
yégü üdregey hem özüñ bolğa bay
<br>
ییگۆ اۆدره‌گَی هم اؤزۆڭ بۏلغا بای
<br>
beyt 4598.
<br>
بیت (۴۵۹۸)
<br>
kişi utrukı türmek alma tigü
<br>
کیشی اوتروقې تۆرمک آلما تیگۆ
<br>
öz utru negü erse alğu yégü
<br>
اؤز اوترو نه‌گۆ ایرسه آلغو ییگۆ
<br>
beyt 4599.
<br>
بیت (۴۵۹۹)
<br>
bıçak tartma anda kötürme süñük
<br>
بېچاق تارتما آندا کؤتۆرمه سۆڭۆک
<br>
ayı bolma kowdaş ne silkim sepük
<br>
آیې بۏلما قۏوداش نه سیلکیم سپۆک
<br>
beyt 4600.
<br>
بیت (۴۶۰۰)
<br>
neçe me tok erse yéyü turğu aş
<br>
نئچه مه تۏق ایرسه یییۆ تورغو آش
<br>
kişi aş kişike körü bér kadaş
<br>
کیشی آش کیشیکه کؤرۆ بیر قاداش
<br>
beyt 4601.
<br>
بیت (۴۶۰۱)
<br>
yégü alsa tişle uşak tançula
<br>
ییگۆ آلسا تیشله اوشاق تانچولا
<br>
işig aşnı ürme sen ağzıñ bile
<br>
ایشیگ آشنې اۆرمه سن آغزېڭ بیله
<br>
beyt 4602.
<br>
بیت (۴۶۰۲)
<br>
yér erken aşığ türtme tirki öze
<br>
ییر ارکن آشېغ تۆرتمه تیرکی اؤزه
<br>
kişi körki buzma kılınçıñ tüze
<br>
کیشی کؤرکی بوزما قېلېنچېڭ تۆزه
<br>
beyt 4603.
<br>
بیت (۴۶۰۳)
<br>
törüsüzlük ol bu törüçe yorı
<br>
تؤرۆسۆزلۆک اۏل بو تؤرۆچه یۏرې
<br>
törüsüz kişiler kişike korı
<br>
تؤرۆسۆز کیشیلر کیشیکه قۏرې
<br>
beyt 4604.
<br>
بیت (۴۶۰۴)
<br>
idi yakşı aymış törülüg kişi
<br>
ایدی یاقشې آیمېش تؤرۆلۆگ کیشی
<br>
törü bilse yalñuk bulur tör başı
<br>
تؤرۆ بیلسه یالڭوق بولور تؤر باشې
<br>
beyt 4605.
<br>
بیت (۴۶۰۵)
<br>
kamuğ neñke öñdi törü bar sözi
<br>
قاموغ نڭکه اؤڭدی تؤرۆ بار سؤزی
<br>
törü tüz yorıtsa yarur er yüzi
<br>
تؤرۆ تۆز یۏرېتسا یارور ار یۆزی
<br>
beyt 4606.
<br>
بیت (۴۶۰۶)
<br>
kılıksız törü öñdi bilmez kişi
<br>
قېلېقسېز تؤرۆ اؤڭدی بیلمز کیشی
<br>
kişike katılsa itilmez işi
<br>
کیشیکه قاتېلسا ایتیلمز ایشی
<br>
beyt 4607.
<br>
بیت (۴۶۰۷)
<br>
aşığ tatğanu yé sen elgiñ sunup
<br>
آشېغ تاتغانو یی سن ایلگیڭ سونوپ
<br>
séni körse ewlik sewinsün turup
<br>
سینی کؤرسه ائولیک سئوینسۆن توروپ
<br>
beyt 4608.
<br>
بیت (۴۶۰۸)
<br>
kişi emgek ıdsa saña itse aş
<br>
کیشی امگک اېدسا ساڭا ایتسه آش
<br>
yawa kılma emgek anı kılma baş
<br>
یاوا قېلما امگک آنې قېلما باش
<br>
beyt 4609.
<br>
بیت (۴۶۰۹)
<br>
köni sözlemiş körse köñli oduğ
<br>
کؤنی سؤزله‌میش کؤرسه کؤڭلی اۏدوغ
<br>
sözi körse ma‘nî bérür tü boduğ
<br>
سؤزی کؤرسه معنی بیرۆر تۆ بۏدوغ
<br>
beyt 4610.
<br>
بیت (۴۶۱۰)
<br>
kişi köñli yuwka sırınçğa sanı
<br>
کیشی کؤڭلی یووقا سېرېنچغا سانې
<br>
idi ked küdez sınğa serme anı
<br>
ایدی کد کۆدز سېنغا سرمه آنې
<br>
beyt 4611.
<br>
بیت (۴۶۱۱)
<br>
serilse kişi köñli kitti tatığ
<br>
سریلسه کیشی کؤڭلی کیتتی تاتېغ
<br>
yakınlık kesildi yıradı asığ
<br>
یاقېنلېق کسیلدی یېرادې آسېغ
<br>
beyt 4612.
<br>
بیت (۴۶۱۲)
<br>
yakınlık tilese küdezgil köñül
<br>
یاقېنلېق تیله‌سه کۆدزگیل کؤڭۆل
<br>
köñül sınsa killi yakınlık tüñül
<br>
کؤڭۆل سېنسا کیللی یاقېنلېق تۆڭۆل
<br>
beyt 4613.
<br>
بیت (۴۶۱۳)
<br>
aşığ teñleyü yé yéme aş üküş
<br>
آشېغ تڭله‌یۆ یی ییمه آش اۆکۆش
<br>
maña mundağ aydı ukuşluğ küsüş
<br>
ماڭا مونداغ آیدې اوقوشلوغ کۆسۆش
<br>
beyt 4614.
<br>
بیت (۴۶۱۴)
<br>
üküş yéglilerniñ aşı yég bolur
<br>
اۆکۆش ییگلیلرنیڭ آشې ییگ بۏلور
<br>
aşı yég kişi tutçı iglig bolur
<br>
آشې ییگ کیشی توتچې ایگلیگ بۏلور
<br>
beyt 4615.
<br>
بیت (۴۶۱۵)
<br>
boğuzdın kirür ig boğuzuğ küdez
<br>
بۏغوزدېن کیرۆر ایگ بۏغوزوغ کۆدز
<br>
aşığ teñleyü yé yégü içgü az
<br>
آشېغ تڭله‌یۆ یی ییگۆ ایچگۆ آز
<br>
beyt 4616.
<br>
بیت (۴۶۱۶)
<br>
bu ığ tutsa terkin kişig yawrıtur
<br>
بو اېغ توتسا ترکین کیشیگ یاورېتور
<br>
anı emlemese ölüm tawratur
<br>
آنې ایمله‌مه‌سه اؤلۆم تاوراتور
<br>
beyt 4617.
<br>
بیت (۴۶۱۷)
<br>
yéme yakşı aymış otaçı hakîm
<br>
ییمه یاقشې آیمېش اۏتاچې حکیم
<br>
hakîmler sözini yawuz tigli kim
<br>
حاکملر سؤزینی یاووز تیگلی کیم
<br>
beyt 4618.
<br>
بیت (۴۶۱۸)
<br>
ölümdin yumuşçı ig ol aşnusı
<br>
اؤلۆمدین یوموشچې ایگ اۏل آشنوسې
<br>
kişi igledimü ölüm koşnısı
<br>
کیشی ایگله‌دیمۆ اؤلۆم قۏشنېسې
<br>
beyt 4619.
<br>
بیت (۴۶۱۹)
<br>
belâ mihnet ol ig ölüm tutğakı
<br>
بلا محنت اۏل ایگ اؤلۆم توتغاقې
<br>
ölümde tatığ yok azu yakşısı
<br>
اؤلۆمده تاتېغ یۏق آزو یاقشېسې
<br>
beyt 4620.
<br>
بیت (۴۶۲۰)
<br>
kişi-men tégüçi apa oğlanı
<br>
کیشی من تیگۆچی آپا اۏغلانې
<br>
isig tumlığığ bilgü adra anı
<br>
ایسیگ توملېغېغ بیلگۆ آدرا آنې
<br>
beyt 4621.
<br>
بیت (۴۶۲۱)
<br>
tadu bilgü aşnu yaraşık yése
<br>
تادو بیلگۆ آشنو یاراشېق ییسه
<br>
taduka yaraşmaznı kodğı usa
<br>
تادوقا یاراشمازنې قۏدغې اوسا
<br>
beyt 4622.
<br>
بیت (۴۶۲۲)
<br>
isig artsa terkin soğık iç öze
<br>
ایسیگ آرتسا ترکین سۏغېق ایچ اؤزه
<br>
soğık artar erse isigin tüze
<br>
سۏغېق آرتار ایرسه ایسیگین تۆزه
<br>
beyt 4623.
<br>
بیت (۴۶۲۳)
<br>
yégit erse yaşıñ yaz erse yılıñ
<br>
ییگیت ایرسه یاشېڭ یاز ایرسه یېلېڭ
<br>
soğık işke tutğıl üşütür kanıñ
<br>
سۏغېق ایشکه توتغېل اۆشۆتۆر قانېڭ
<br>
beyt 4624.
<br>
بیت (۴۶۲۴)
<br>
yaşıñ kırkta keçse kün ay erse küz
<br>
یاشېڭ قېرقتا کئچسه کۆن آی ایرسه کۆز
<br>
isig neñ bile sen özüñ tab‘ı tüz
<br>
ایسیگ نڭ بیله سن اؤزۆڭ تابع تۆز
<br>
beyt 4625.
<br>
بیت (۴۶۲۵)
<br>
yaşıñ erse altmış üdüñ erse kış
<br>
یاشېڭ ایرسه آلتمېش اۆدۆڭ ایرسه قېش
<br>
isig işke tutğıl soğık kılma iş
<br>
ایسیگ ایشکه توتغېل سۏغېق قېلما ایش
<br>
beyt 4626.
<br>
بیت (۴۶۲۶)
<br>
kuruğ tumlığ artsa isig öl anut
<br>
قوروغ توملېغ آرتسا ایسیگ اؤل آنوت
<br>
bu iki añar kılğa ewre yanut
<br>
بو ایکی آڭار قېلغا ائوره یانوت
<br>
beyt 4627.
<br>
بیت (۴۶۲۷)
<br>
bu öl tumlığ artsa saña kılsa yas
<br>
بو اؤل توملېغ آرتسا ساڭا قېلسا یاس
<br>
isigin kuruğun anı yandru bas
<br>
ایسیگین قوروغون آنې یاندرو باس
<br>
beyt 4628.
<br>
بیت (۴۶۲۸)
<br>
taduñ tumlığ erse isigin küçe
<br>
تادوڭ توملېغ ایرسه ایسیگین کۆچه
<br>
isig erse tumlığ yéyü tur içe
<br>
ایسیگ ایرسه توملېغ یییۆ تور ایچه
<br>
beyt 4629.
<br>
بیت (۴۶۲۹)
<br>
kalı samduy erse taduñ belülüg
<br>
قالې سامدوی ایرسه تادوڭ بلۆلۆگ
<br>
isigli soğıklı ara bir ülüg
<br>
ایسیگلی سۏغېقلې آرا بیر اۆلۆگ
<br>
beyt 4630.
<br>
بیت (۴۶۳۰)
<br>
bu yañlığ küdezgil taduñnı köni
<br>
بو یاڭلېغ کۆدزگیل تادوڭنې کؤنی
<br>
esen bolğa inçin tiriglik küni
<br>
اسن بۏلغا اینچین تیریگلیک کۆنی
<br>
beyt 4631.
<br>
بیت (۴۶۳۱)
<br>
negü tér eşitgil otaçı sözi
<br>
نه‌گۆ تیر ائشیتگیل اۏتاچې سؤزی
<br>
munıñ ma‘nîsi uk tirilgil kozı
<br>
مونېڭ معنیسی اوق تیریلگیل قۏزې
<br>
beyt 4632.
<br>
بیت (۴۶۳۲)
<br>
özüñ tab‘ını men ayayın yora
<br>
اؤزۆڭ طبعینی من آیایېن یۏرا
<br>
kızıllı sarığlı ürüñli kara
<br>
قېزېللې سارېغلې اۆرۆڭلی قارا
<br>
beyt 4633.
<br>
بیت (۴۶۳۳)
<br>
bularda birisi biriñe yağı
<br>
بولاردا بیریسی بیریڭه یاغې
<br>
yağusa yağıka yağı adrara
<br>
یاغوسا یاغېقا یاغې آدرارا
<br>
beyt 4634.
<br>
بیت (۴۶۳۴)
<br>
ukuşluğ kerek öz taduğ teñlese
<br>
اوقوشلوغ کیرک اؤز تادوغ تڭله‌سه
<br>
yaraşık ne erse anı ok yése
<br>
یاراشېق نه ایرسه آنې اۏق ییسه
<br>
beyt 4635.
<br>
بیت (۴۶۳۵)
<br>
kişi yılkı birle adırtı bu ol
<br>
کیشی یېلقې بیرله آدېرتې بو اۏل
<br>
taduka yaraşık yése ay oğul
<br>
تادوقا یاراشېق ییسه آی اۏغول
<br>
beyt 4636.
<br>
بیت (۴۶۳۶)
<br>
negü tér eşit emdi kökçin sakal
<br>
نه‌گۆ تیر ائشیت ایمدی کؤکچین ساقال
<br>
uka bar munı sen turu kalma kal
<br>
اوقا بار مونې سن تورو قالما قال
<br>
beyt 4637.
<br>
بیت (۴۶۳۷)
<br>
kişi kırk yaşap öz tadu bilmese
<br>
کیشی قېرق یاشاپ اؤز تادو بیلمه‌سه
<br>
tükel yılkı ol bu neçe sözlese
<br>
تۆکل یېلقې اۏل بو نئچه سؤزله‌سه
<br>
beyt 4638.
<br>
بیت (۴۶۳۸)
<br>
sınayu körü bilmese er bilig
<br>
سېنایو کؤرۆ بیلمه‌سه ار بیلیگ
<br>
kişike samağu anı ay silig
<br>
کیشیکه ساماغو آنې آی سیلیگ
<br>
beyt 4639.
<br>
بیت (۴۶۳۹)
<br>
başında keçip er yorık tüzmese
<br>
باشېندا کئچیپ ار یۏرېق تۆزمه‌سه
<br>
köni sözlemiş boldı yılkı tése
<br>
کؤنی سؤزله‌میش بۏلدې یېلقې تیسه
<br>
beyt 4640.
<br>
بیت (۴۶۴۰)
<br>
üd üdlek keçip bolmasa er bügü
<br>
اۆد اۆدلک کئچیپ بۏلماسا ار بۆگۆ
<br>
kişi tép atamağu yılkı tégü
<br>
کیشی تیپ آتاماغو یېلقې تیگۆ
<br>
beyt 4641.
<br>
بیت (۴۶۴۱)
<br>
körü barsa yakşı ayur emçiler
<br>
کؤرۆ بارسا یاقشې آیور ایمچیلر
<br>
aşığ az yése er esenin küler
<br>
آشېغ آز ییسه ار اسنین کۆلر
<br>
beyt 4642.
<br>
بیت (۴۶۴۲)
<br>
esenlik tilese kör igsizlikin
<br>
اسنلیک تیله‌سه کؤر ایگسیزلیکین
<br>
az atlığ otuğ yé tiril ay tigin
<br>
آز آتلېغ اۏتوغ یی تیریل آی تیگین
<br>
beyt 4643.
<br>
بیت (۴۶۴۳)
<br>
öz inçlik tilese ereji uzun
<br>
اؤز اینچلیک تیله‌سه ارژی اوزون
<br>
til atlığ etig yé tiril ay tüzün
<br>
تیل آتلېغ ائتیگ یی تیریل آی تۆزۆن
<br>
66
<br>
۶۶
<br>
ögdülmiş odğurmışka aşka okımak törüsin ayur
<br>
اؤگدۆلمیش اۏدغورمېشقا آشقا اۏقېماق تؤرۆسین آیور
<br>
beyt 4644.
<br>
بیت (۴۶۴۴)
<br>
kalı sen okıyın tése sen kişig
<br>
قالې سن اۏقېیېن تیسه سن کیشیگ
<br>
okığıl velîkin ked itgil işig
<br>
اۏقېغېل ولکن کد ایتگیل ایشیگ
<br>
beyt 4645.
<br>
بیت (۴۶۴۵)
<br>
ayak tirki ew bark arığ tut töşek
<br>
آیاق تیرکی ائو برق آرېغ توت تؤشک
<br>
töşegil aş içgü yéme ked kerek
<br>
تؤشه‌گیل آش ایچگۆ ییمه کد کیرک
<br>
beyt 4646.
<br>
بیت (۴۶۴۶)
<br>
arığ it aş içgü tatığlığ silig
<br>
آرېغ ایت آش ایچگۆ تاتېغلېغ سیلیگ
<br>
yésü ârzû birle sunuğlı elig
<br>
ییسۆ آرزو بیرله سونوغلې ائلیگ
<br>
beyt 4647.
<br>
بیت (۴۶۴۷)
<br>
okımasa aş suw müni bir bolur
<br>
اۏقېماسا آش سوو مۆنی بیر بۏلور
<br>
okısa körügli birig yüz kılur
<br>
اۏقېسا کؤرۆگلی بیریگ یۆز قېلور
<br>
beyt 4648.
<br>
بیت (۴۶۴۸)
<br>
usa edgü itgil sen aş suw arığ
<br>
اوسا ائدگۆ ایتگیل سن آش سوو آرېغ
<br>
todup kopsu barsu keligli arığ
<br>
تۏدوپ قۏپسو بارسو کلیگلی آرېغ
<br>
beyt 4649.
<br>
بیت (۴۶۴۹)
<br>
adaşığ kadaşığ yırak ya yakın
<br>
آداشېغ قاداشېغ یېراق یا یاقېن
<br>
tözüg aşka ünde küdezgil hakın
<br>
تؤزۆگ آشقا اۆنده کۆدزگیل حقین
<br>
beyt 4650.
<br>
بیت (۴۶۵۰)
<br>
keliglisi kelgey kalı kelmese
<br>
کلیگلیسی کلگَی قالې کلمه‌سه
<br>
köñül kalmağay kör anıñda basa
<br>
کؤڭۆل قالماغای کؤر آنېڭدا باسا
<br>
beyt 4651.
<br>
بیت (۴۶۵۱)
<br>
boğuz öwkesi bolsa yawlak bolur
<br>
بۏغوز اؤوکه‌سی بۏلسا یاولاق بۏلور
<br>
öçep kek sürer ölse ötrü kalur
<br>
اؤچه‌پ کک سۆرر اؤلسه اؤترۆ قالور
<br>
beyt 4652.
<br>
بیت (۴۶۵۲)
<br>
körü bar tözüke aş içgü tegür
<br>
کؤرۆ بار تؤزۆکه آش ایچگۆ تگۆر
<br>
kinikmiş bar erse yéme aş yitür
<br>
کینیکمیش بار ایرسه ییمه آش ییتۆر
<br>
beyt 4653.
<br>
بیت (۴۶۵۳)
<br>
kişi aş yése sen öze içgü tut
<br>
کیشی آش ییسه سن اؤزه ایچگۆ توت
<br>
anı içse içgü yéme ök anut
<br>
آنې ایچسه ایچگۆ ییمه اؤک آنوت
<br>
beyt 4654.
<br>
بیت (۴۶۵۴)
<br>
kayuda yégü bolsa içgu kerek
<br>
قایودا ییگۆ بۏلسا ایچقو کیرک
<br>
yégü içgü birle teñeşgü kerek
<br>
ییگۆ ایچگۆ بیرله تڭشگۆ کیرک
<br>
beyt 4655.
<br>
بیت (۴۶۵۵)
<br>
yégü bolsa içgü anuk bolmasa
<br>
ییگۆ بۏلسا ایچگۆ آنوق بۏلماسا
<br>
ağu boldı sakın ol aşnı yése
<br>
آغو بۏلدې ساقېن اۏل آشنې ییسه
<br>
beyt 4656.
<br>
بیت (۴۶۵۶)
<br>
tilese fukâ‘ bér tilese mizâb
<br>
تیله‌سه فوقا‘ بیر تیله‌سه مذاب
<br>
tilese cülengbîn tilese cülâb
<br>
تیله‌سه جۆلنگبین تیله‌سه جۆلاب
<br>
beyt 4657.
<br>
بیت (۴۶۵۷)
<br>
munıñda narukı negü bérgüñi
<br>
مونېڭدا ناروقې نه‌گۆ بیرگۆڭی
<br>
maña sen ayıtma ayıtğıl öñi
<br>
ماڭا سن آیېتما آیېتغېل اؤڭی
<br>
beyt 4658.
<br>
بیت (۴۶۵۸)
<br>
uluğlar yése aş tükese yéyü
<br>
اولوغلار ییسه آش تۆکه‌سه یییۆ
<br>
kiçiglerke bérgü aş içgü yégü
<br>
کیچیگلرکه بیرگۆ آش ایچگۆ ییگۆ
<br>
beyt 4659.
<br>
بیت (۴۶۵۹)
<br>
tözüke tegür aş körü kodmağıl
<br>
تؤزۆکه تگۆر آش کؤرۆ قۏدماغېل
<br>
söke barmasunlar açın ıdmağıl
<br>
سؤکه بارماسونلار آچېن اېدماغېل
<br>
beyt 4660.
<br>
بیت (۴۶۶۰)
<br>
aş içgü yéseler nukul ur yimiş
<br>
آش ایچگۆ ییسه‌لر نقول اور ییمیش
<br>
kuruğ öl yimiş ur bir ança simiş
<br>
قوروغ اؤل ییمیش اور بیر آنچا سیمیش
<br>
beyt 4661.
<br>
بیت (۴۶۶۱)
<br>
bıçış kıl küçüñ yetse bıçğıl ağı
<br>
بېچېش قېل کۆچۆڭ یئتسه بېچغېل آغې
<br>
usa tiş teri bir kesilsü çoğı
<br>
اوسا تیش تئری بیر کسیلسۆ چۏغې
<br>
beyt 4662.
<br>
بیت (۴۶۶۲)
<br>
tükel boldı emdi aş içgü işi
<br>
تۆکل بۏلدې ایمدی آش ایچگۆ ایشی
<br>
aça bér kapuğ barsa tıdma kişi
<br>
آچا بیر قاپوغ بارسا تېدما کیشی
<br>
beyt 4663.
<br>
بیت (۴۶۶۳)
<br>
bu aşka okığlı bolur tört kotu
<br>
بو آشقا اۏقېغلې بۏلور تؤرت قۏتو
<br>
barığlı yéme tört bolur ay botu
<br>
بارېغلې ییمه تؤرت بۏلور آی بۏتو
<br>
beyt 4664.
<br>
بیت (۴۶۶۴)
<br>
biregü barır aşka ündeseler
<br>
بیره‌گۆ بارېر آشقا اۆنده‌سه‌لر
<br>
aş içgü içer yér negü bérseler
<br>
آش ایچگۆ ایچر ییر نه‌گۆ بیرسه‌لر
<br>
beyt 4665.
<br>
بیت (۴۶۶۵)
<br>
yana öz ewiñe okımaz kişi
<br>
یانا اؤز ائویڭه اۏقېماز کیشی
<br>
başı bürnü yér ewde yalñuz aşı
<br>
باشې بۆرنۆ ییر ائوده یالڭوز آشې
<br>
beyt 4666.
<br>
بیت (۴۶۶۶)
<br>
takı bir kişi körse aşka barır
<br>
تاقې بیر کیشی کؤرسه آشقا بارېر
<br>
aşın yér anı yandru aşka okır
<br>
آشېن ییر آنې یاندرو آشقا اۏقېر
<br>
beyt 4667.
<br>
بیت (۴۶۶۷)
<br>
takı bir kişi aşka barmaz bolup
<br>
تاقې بیر کیشی آشقا بارماز بۏلوپ
<br>
kişig me ewiñe okımaz körüp
<br>
کیشیگ مه ائویڭه اۏقېماز کؤرۆپ
<br>
beyt 4668.
<br>
بیت (۴۶۶۸)
<br>
ölüg ol munı sen tirigke sama
<br>
اؤلۆگ اۏل مونې سن تیریگکه سما
<br>
katılma muñar sen tiriglik yéme
<br>
قاتېلما موڭار سن تیریگلیک ییمه
<br>
beyt 4669.
<br>
بیت (۴۶۶۹)
<br>
takı bir kotu aşka barmaz okıp
<br>
تاقې بیر قۏتو آشقا بارماز اۏقېپ
<br>
kişig aşka ünder tokımlar tokıp
<br>
کیشیگ آشقا اۆندر تۏقېملار تۏقېپ
<br>
beyt 4670.
<br>
بیت (۴۶۷۰)
<br>
bularda eñ edgü yorık bu-turur
<br>
بولاردا اڭ ائدگۆ یۏرېق بو تورور
<br>
bügü bilge ögmiş kılık bu-turur
<br>
بۆگۆ بیلگه اؤگمیش قېلېق بو تورور
<br>
beyt 4671.
<br>
بیت (۴۶۷۱)
<br>
kerek aşka barğıl kerek barmağıl
<br>
کیرک آشقا بارغېل کیرک بارماغېل
<br>
boğuz tıd aş az yé esenin tiril
<br>
بۏغوز تېد آش آز یی اسنین تیریل
<br>
beyt 4672.
<br>
بیت (۴۶۷۲)
<br>
üküş yégli yalñuk kör igçil bolur
<br>
اۆکۆش ییگلی یالڭوق کؤر ایگچیل بۏلور
<br>
sarığ meñzi kowdak atı él bolur
<br>
سارېغ مڭزی قۏوداق آتې ایل بۏلور
<br>
beyt 4673.
<br>
بیت (۴۶۷۳)
<br>
muñar meñzeyür kör otaçı sözi
<br>
موڭار مڭزه‌یۆر کؤر اۏتاچې سؤزی
<br>
tadu bilgüçi köñli bilgi yazı
<br>
تادو بیلگۆچی کؤڭلی بیلگی یازې
<br>
beyt 4674.
<br>
بیت (۴۶۷۴)
<br>
boğuzdın kirür ig kişike aşın
<br>
بۏغوزدېن کیرۆر ایگ کیشیکه آشېن
<br>
kişig ig karıtur tükemez yaşın
<br>
کیشیگ ایگ قارېتور تۆکه‌مز یاشېن
<br>
beyt 4675.
<br>
بیت (۴۶۷۵)
<br>
boğuzuğ küdez tutçı igsiz yorı
<br>
بۏغوزوغ کۆدز توتچې ایگسیز یۏرې
<br>
kılur ig kişiniñ yüzini ışın
<br>
قېلور ایگ کیشینیڭ یۆزینی اېشېن
<br>
beyt 4676.
<br>
بیت (۴۶۷۶)
<br>
bu yañlığ bolur kör aş içgü işi
<br>
بو یاڭلېغ بۏلور کؤر آش ایچگۆ ایشی
<br>
okığlıka barsa ya kelse kişi
<br>
اۏقېغلېقا بارسا یا کلسه کیشی
<br>
beyt 4677.
<br>
بیت (۴۶۷۷)
<br>
munu sözledim men eşitti özüñ
<br>
مونو سؤزله‌دیم من ائشیتتی اؤزۆڭ
<br>
munı tapkıl emdi uzatma sözüg
<br>
مونې تاپقېل ایمدی اوزاتما سؤزۆگ
<br>
beyt 4678.
<br>
بیت (۴۶۷۸)
<br>
bu ol dünyâ hali yorıkı yolı
<br>
بو اۏل دۆنیا حالی یۏرېقې یۏلې
<br>
kişike katılmak tilese kalı
<br>
کیشیکه قاتېلماق تیله‌سه قالې
<br>
beyt 4679.
<br>
بیت (۴۶۷۹)
<br>
ay köñlüm yarukı hakîkat yakın
<br>
آی کؤڭلۆم یاروقې حقیقت یاقېن
<br>
sözüm ma‘nîsin uk yéme ked sakın
<br>
سؤزۆم معنیسین اوق ییمه کد ساقېن
<br>
67
<br>
۶۷
<br>
odğurmış ögdülmişke dünyâdın yüz ewrüp barıña tapı bolmakın ayur
<br>
اۏدغورمېش اؤگدۆلمیشکه دۆنیادېن یۆز ائورۆپ بارېڭا تاپې بۏلماقېن آیور
<br>
beyt 4680.
<br>
بیت (۴۶۸۰)
<br>
yanut bérdi odğurmış aydı bu söz
<br>
یانوت بیردی اۏدغورمېش آیدې بو سؤز
<br>
eşittim men emdi eşit ewre söz
<br>
ائشیتتیم من ایمدی ائشیت ائوره سؤز
<br>
beyt 4681.
<br>
بیت (۴۶۸۱)
<br>
sen aymış bu sözler kim ögrenseler
<br>
سن آیمېش بو سؤزلر کیم اؤگره‌نسه‌لر
<br>
ajun içre bulğay tilek ârzûlar
<br>
آژون ایچره بولغای تیلک آرزولار
<br>
beyt 4682.
<br>
بیت (۴۶۸۲)
<br>
velîkin tiriglik bolurmu yégü
<br>
ولکن تیریگلیک بۏلورمو ییگۆ
<br>
munı bilgü aşnu ay bilge bügü
<br>
مونې بیلگۆ آشنو آی بیلگه بۆگۆ
<br>
beyt 4683.
<br>
بیت (۴۶۸۳)
<br>
kişi munça emgek bile kazğanıp
<br>
کیشی مونچا امگک بیله قازغانېپ
<br>
uzun kalmaz erse nerek neñ yığıp
<br>
اوزون قالماز ایرسه نه‌رک نڭ یېغېپ
<br>
beyt 4684.
<br>
بیت (۴۶۸۴)
<br>
bu dünyâ tileyü yügürse kişi
<br>
بو دۆنیا تیله‌یۆ یۆگۆرسه کیشی
<br>
yatu kaldı tâ‘at tapuğlar işi
<br>
یاتو قالدې طاعت تاپوغلار ایشی
<br>
beyt 4685.
<br>
بیت (۴۶۸۵)
<br>
bu kün sen maña kelmişiñde berü
<br>
بو کۆن سن ماڭا کلمیشیڭده بئرۆ
<br>
baka kör tapuğ barça kaldı turu
<br>
باقا کؤر تاپوغ بارچا قالدې تورو
<br>
beyt 4686.
<br>
بیت (۴۶۸۶)
<br>
kamuğ bir kişike katılmış üçün
<br>
قاموغ بیر کیشیکه قاتېلمېش اۆچۆن
<br>
yası munça erse küçeme öçün
<br>
یاسې مونچا ایرسه کۆچه‌مه اؤچۆن
<br>
beyt 4687.
<br>
بیت (۴۶۸۷)
<br>
uluş kendke kirse meniñ bu özüm
<br>
اولوش کندکه کیرسه منیڭ بو اؤزۆم
<br>
kişi birle bolğa işim hem sözüm
<br>
کیشی بیرله بۏلغا ایشیم هم سؤزۆم
<br>
beyt 4688.
<br>
بیت (۴۶۸۸)
<br>
negü teg kılur-men bu tâ‘at tapuğ
<br>
نه‌گۆ تگ قېلورمن بو طاعت تاپوغ
<br>
yapulğay maña bu sıñardın kapuğ
<br>
یاپولغای ماڭا بو سېڭاردېن قاپوغ
<br>
beyt 4689.
<br>
بیت (۴۶۸۹)
<br>
kiçiglikte yandım karıdım bu kün
<br>
کیچیگلیکته یاندېم قارېدېم بو کۆن
<br>
bayat tapğı birle tirildim ögün
<br>
بایات تاپغې بیرله تیریلدیم اؤگۆن
<br>
beyt 4690.
<br>
بیت (۴۶۹۰)
<br>
yana yandru yanmak yawalık tapa
<br>
یانا یاندرو یانماق یاوالېق تاپا
<br>
yararmu maña ay bağırsak apa
<br>
یارارمو ماڭا آی باغېرساق آپا
<br>
beyt 4691.
<br>
بیت (۴۶۹۱)
<br>
ne edgü bilig bérdi bilgi ögüz
<br>
نه ائدگۆ بیلیگ بیردی بیلگی اؤگۆز
<br>
eşitgil munı sen ayâ köñli tüz
<br>
ائشیتگیل مونې سن آیا کؤڭلی تۆز
<br>
beyt 4692.
<br>
بیت (۴۶۹۲)
<br>
yégitlikte kılğıl karılık işi
<br>
ییگیتلیکته قېلغېل قارېلېق ایشی
<br>
karısa barır küç yetilmez kişi
<br>
قارېسا بارېر کۆچ یئتیلمز کیشی
<br>
beyt 4693.
<br>
بیت (۴۶۹۳)
<br>
yégitlikte tawrat bayat tapğı kıl
<br>
ییگیتلیکته تاورات بایات تاپغې قېل
<br>
karılıkta bolmaz munı yetrü bil
<br>
قارېلېقتا بۏلماز مونې یئترۆ بیل
<br>
beyt 4694.
<br>
بیت (۴۶۹۴)
<br>
kiçig oğlan erken kılınç edgü tut
<br>
کیچیگ اۏغلان ارکن قېلېنچ ائدگۆ توت
<br>
uluğlukka tegse udınur bu ot
<br>
اولوغلوققا تگسه اودېنور بو اۏت
<br>
beyt 4695.
<br>
بیت (۴۶۹۵)
<br>
ne edgü bolur kör yégitlik üdün
<br>
نه ائدگۆ بۏلور کؤر ییگیتلیک اۆدۆن
<br>
ülüg alsa özke kamuğ edgüdün
<br>
اۆلۆگ آلسا اؤزکه قاموغ ائدگۆدۆن
<br>
beyt 4696.
<br>
بیت (۴۶۹۶)
<br>
ne teñsiz bolur kör karımış kişi
<br>
نه تڭسیز بۏلور کؤر قارېمېش کیشی
<br>
yawa bolsa kılsa yégitler işi
<br>
یاوا بۏلسا قېلسا ییگیتلر ایشی
<br>
beyt 4697.
<br>
بیت (۴۶۹۷)
<br>
tiriglik üçün boldı dünyâ neñi
<br>
تیریگلیک اۆچۆن بۏلدې دۆنیا نڭی
<br>
tiriglik tükese tüker neñ muñı
<br>
تیریگلیک تۆکه‌سه تۆکر نڭ موڭې
<br>
beyt 4698.
<br>
بیت (۴۶۹۸)
<br>
tiriglik uçuktı tirip bu neñiñ
<br>
تیریگلیک اوچوقتې تیریپ بو نئڭیڭ
<br>
anuk kimke kodğu kesilse tınıñ
<br>
آنوق کیمکه قۏدغو کسیلسه تېنېڭ
<br>
beyt 4699.
<br>
بیت (۴۶۹۹)
<br>
tutayın sen aymış ilig tapğını
<br>
توتایېن سن آیمېش ایلیگ تاپغېنې
<br>
tükel bildim iş tuş bodun kılkını
<br>
تۆکل بیلدیم ایش توش بۏدون قېلقېنې
<br>
beyt 4700.
<br>
بیت (۴۷۰۰)
<br>
negü asğı âhır ölür erse öz
<br>
نه‌گۆ آسغې آخر اؤلۆر ایرسه اؤز
<br>
saña teggüsi yok meger iki böz
<br>
ساڭا تگگۆسی یۏق مگر ایکی بؤز
<br>
beyt 4701.
<br>
بیت (۴۷۰۱)
<br>
bu munça isinmek azu tumlımak
<br>
بو مونچا ایسینمک آزو توملېماق
<br>
tilek iki boldı ay ersig çomak
<br>
تیلک ایکی بۏلدې آی ارسیگ چۏماق
<br>
beyt 4702.
<br>
بیت (۴۷۰۲)
<br>
biri dünyâ mâlın bedüse özüñ
<br>
بیری دۆنیا مالېن بدۆسه اؤزۆڭ
<br>
takı bir yorık bolsa ilde sözüg
<br>
تاقې بیر یۏرېق بۏلسا ایلده سؤزۆگ
<br>
beyt 4703.
<br>
بیت (۴۷۰۳)
<br>
idi edgü erdi bu iki bulup
<br>
ایدی ائدگۆ ایردی بو ایکی بولوپ
<br>
ölüm tutmasa kalsa meñü bolup
<br>
اؤلۆم توتماسا قالسا مڭۆ بۏلوپ
<br>
beyt 4704.
<br>
بیت (۴۷۰۴)
<br>
ölüm aldı méndin bu iki tatığ
<br>
اؤلۆم آلدې میندین بو ایکی تاتېغ
<br>
nerek emdi dünyâ ay bilgi batığ
<br>
نه‌رک ایمدی دۆنیا آی بیلگی باتېغ
<br>
beyt 4705.
<br>
بیت (۴۷۰۵)
<br>
kişi kutluğınıñ bolur belgüsi
<br>
کیشی قوتلوغېنېڭ بۏلور بلگۆسی
<br>
küniñe yégedür anıñ edgüsi
<br>
کۆنیڭه ییگه‌دۆر آنېڭ ائدگۆسی
<br>
beyt 4706.
<br>
بیت (۴۷۰۶)
<br>
kalı kutsuz erse kişig tumlıtur
<br>
قالې قوتسوز ایرسه کیشیگ توملېتور
<br>
karılık üdinde kılınç artatur
<br>
قارېلېق اۆدینده قېلېنچ آرتاتور
<br>
beyt 4707.
<br>
بیت (۴۷۰۷)
<br>
idi yakçı aymış bügü bilgi kéñ
<br>
ایدی یاقچې آیمېش بۆگۆ بیلگی کیڭ
<br>
eşitgil munı sen ayâ kızğu eñ
<br>
ائشیتگیل مونې سن آیا قېزغو اڭ
<br>
beyt 4708.
<br>
بیت (۴۷۰۸)
<br>
kişi kutluğı ol neçe ulğadu
<br>
کیشی قوتلوغې اۏل نئچه اولغادو
<br>
baru edgü bolsa isizlik kodu
<br>
بارو ائدگۆ بۏلسا ایسیزلیک قۏدو
<br>
beyt 4709.
<br>
بیت (۴۷۰۹)
<br>
tükel belgülüg bil kişi kutsuzı
<br>
تۆکل بلگۆلۆگ بیل کیشی قوتسوزې
<br>
karıp yügrür erse havâsı udu
<br>
قارېپ یۆگرۆر ایرسه هواسې اودو
<br>
beyt 4710.
<br>
بیت (۴۷۱۰)
<br>
kanı ol bu dünyâ tilep tutğuçı
<br>
قانې اۏل بو دۆنیا تیلپ توتغوچې
<br>
öziñe temür kend tura yapğuçı
<br>
اؤزیڭه تیمۆر کند تورا یاپغوچې
<br>
beyt 4711.
<br>
بیت (۴۷۱۱)
<br>
kanı ol otun ıt bu dünyâ bulup
<br>
قانې اۏل اۏتون اېت بو دۆنیا بولوپ
<br>
yaşıl kökke sundı kara kuş münüp
<br>
یاشېل کؤککه سوندې قارا قوش مۆنۆپ
<br>
beyt 4712.
<br>
بیت (۴۷۱۲)
<br>
kanı ol bayat-men tégüçi otun
<br>
قانې اۏل بایات من تیگۆچی اۏتون
<br>
teñizde kodı ıdtı teñri töbün
<br>
تڭیزده قۏدې اېدتې تڭری تؤبۆن
<br>
beyt 4713.
<br>
بیت (۴۷۱۳)
<br>
kanı ol bu dünyâ neñin térgüçi
<br>
قانې اۏل بو دۆنیا نڭین تیرگۆچی
<br>
neñi birle yérde kodı barğuçı
<br>
نڭی بیرله ییرده قۏدې بارغوچې
<br>
beyt 4714.
<br>
بیت (۴۷۱۴)
<br>
kanı ol toğardın batarka tegi
<br>
قانې اۏل تۏغاردېن باتارقا تگی
<br>
yorıp él tutuğlı bu dünyâ begi
<br>
یۏرېپ ایل توتوغلې بو دۆنیا بگی
<br>
beyt 4715.
<br>
بیت (۴۷۱۵)
<br>
kanı ol tayakı yılan bolğuçı
<br>
قانې اۏل تایاقې یېلان بۏلغوچې
<br>
teñiz yarlıp ötrü yorıp keçgüçi
<br>
تڭیز یارلېپ اؤترۆ یۏرېپ کئچگۆچی
<br>
beyt 4716.
<br>
بیت (۴۷۱۶)
<br>
kanı ol perî kuş bu yalñuk öze
<br>
قانې اۏل پری قوش بو یالڭوق اؤزه
<br>
uluğluk kılığlı kılınçı tüze
<br>
اولوغلوق قېلېغلې قېلېنچې تۆزه
<br>
beyt 4717.
<br>
بیت (۴۷۱۷)
<br>
kanı ol ölüg tirgürügli kişi
<br>
قانې اۏل اؤلۆگ تیرگۆرۆگلی کیشی
<br>
ölümke tutuğ boldı âhır işi
<br>
اؤلۆمکه توتوغ بۏلدې آخر ایشی
<br>
beyt 4718.
<br>
بیت (۴۷۱۸)
<br>
kanı ol kişide üdürmiş talu
<br>
قانې اۏل کیشیده اۆدۆرمیش تالو
<br>
kokuz kaldı dünyâ irildi tolu
<br>
قۏقوز قالدې دۆنیا ایریلدی تۏلو
<br>
beyt 4719.
<br>
بیت (۴۷۱۹)
<br>
ölüm tuttı éltti bu samışlarığ
<br>
اؤلۆم توتتې ایلتتی بو سامېشلارېغ
<br>
sinimü kodur kör ay kılkı arığ
<br>
سینیمۆ قۏدور کؤر آی قېلقې آرېغ
<br>
beyt 4720.
<br>
بیت (۴۷۲۰)
<br>
bu yañlığ-turur bu ajun öñdisi
<br>
بو یاڭلېغ تورور بو آژون اؤڭدیسی
<br>
kerek öñdisi tut kerek tüñdisi
<br>
کیرک اؤڭدیسی توت کیرک تۆڭدیسی
<br>
beyt 4721.
<br>
بیت (۴۷۲۱)
<br>
baka körgil emdi yağız yér koyı
<br>
باقا کؤرگیل ایمدی یاغېز ییر قۏیې
<br>
ne yañlığ kişi kirdi tolmaz oyı
<br>
نه یاڭلېغ کیشی کیردی تۏلماز اۏیې
<br>
beyt 4722.
<br>
بیت (۴۷۲۲)
<br>
açıp körse erdiñ kara yér katın
<br>
آچېپ کؤرسه ایردیڭ قارا ییر قاتېن
<br>
ne üdrüm talular yatur ınçıkın
<br>
نه اۆدرۆم تالولار یاتور اېنچېقېن
<br>
beyt 4723.
<br>
بیت (۴۷۲۳)
<br>
ne begler yaturlar kara yér bolup
<br>
نه بگلر یاتورلار قارا ییر بۏلوپ
<br>
ne bilge bügü sızdı yérde ölüp
<br>
نه بیلگه بۆگۆ سېزدې ییرده اؤلۆپ
<br>
beyt 4724.
<br>
بیت (۴۷۲۴)
<br>
begin kulda adra bilümez özüm
<br>
بگین قولدا آدرا بیلۆمز اؤزۆم
<br>
çığayığ bayında seçümez közüm
<br>
چېغایېغ بایېندا سئچۆمز کؤزۆم
<br>
beyt 4725.
<br>
بیت (۴۷۲۵)
<br>
neçe kür küwezler bir ig iglemez
<br>
نئچه کۆر کۆوزلر بیر ایگ ایگله‌مز
<br>
kara yérke kirdi kanı tepremez
<br>
قارا ییرکه کیردی قانې تپره‌مز
<br>
beyt 4726.
<br>
بیت (۴۷۲۶)
<br>
bu yañlığ kişiler töşendi yérig
<br>
بو یاڭلېغ کیشیلر تؤشندی ییریگ
<br>
ya senmü kalır sen ya menmü tirig
<br>
یا سنمۆ قالېر سن یا منمۆ تیریگ
<br>
beyt 4727.
<br>
بیت (۴۷۲۷)
<br>
yorıyu turuğlı bu barkın kişi
<br>
یۏرېیو توروغلې بو بارقېن کیشی
<br>
uluğ yolda itmez bu ew bark işi
<br>
اولوغ یۏلدا ایتمز بو ائو برق ایشی
<br>
beyt 4728.
<br>
بیت (۴۷۲۸)
<br>
özümdin kötürdüm bu ârzû tilek
<br>
اؤزۆمدین کؤتۆردۆم بو آرزو تیلک
<br>
kodu bir bayatım maña tap yölek
<br>
قۏدو بیر بایاتېم ماڭا تاپ یؤلک
<br>
beyt 4729.
<br>
بیت (۴۷۲۹)
<br>
kişig kul kılığlı bu sukluk-turur
<br>
کیشیگ قول قېلېغلې بو سوقلوق تورور
<br>
kiterdim bu sukluk közüm tok-turur
<br>
کیتردیم بو سوقلوق کؤزۆم تۏق تورور
<br>
beyt 4730.
<br>
بیت (۴۷۳۰)
<br>
negü tér eşit dünyâ kodmış kişi
<br>
نه‌گۆ تیر ائشیت دۆنیا قۏدمېش کیشی
<br>
yayığ dünyâka köñli todmış kişi
<br>
یایېغ دۆنیاقا کؤڭلی تۏدمېش کیشی
<br>
beyt 4731.
<br>
بیت (۴۷۳۱)
<br>
ajunda tilekin bulundı özüm
<br>
آژوندا تیلکین بولوندې اؤزۆم
<br>
harislık özindin kiterdi közüm
<br>
هاریسلېق اؤزیندین کیتردی کؤزۆم
<br>
beyt 4732.
<br>
بیت (۴۷۳۲)
<br>
özüm kodtı dünyâ tilek ârzûsın
<br>
اؤزۆم قۏدتې دۆنیا تیلک آرزوسېن
<br>
tilekim tükendi kesidi sözüm
<br>
تیلکیم تۆکندی کسیدی سؤزۆم
<br>
beyt 4733.
<br>
بیت (۴۷۳۳)
<br>
bu dünyâ içi bir tarığlağ-turur
<br>
بو دۆنیا ایچی بیر تارېغلاغ تورور
<br>
negü ekse munda yarın ol önür
<br>
نه‌گۆ ایکسه موندا یارېن اۏل اؤنۆر
<br>
beyt 4734.
<br>
بیت (۴۷۳۴)
<br>
uruğ edgü ekse öner edgülük
<br>
اوروغ ائدگۆ ایکسه اؤنر ائدگۆلۆک
<br>
ol edgü bolur ol yégü kedgülük
<br>
اۏل ائدگۆ بۏلور اۏل ییگۆ کدگۆلۆک
<br>
beyt 4735.
<br>
بیت (۴۷۳۵)
<br>
uruğ isiz ekse isiz ök önür
<br>
اوروغ ایسیز ایکسه ایسیز اؤک اؤنۆر
<br>
ol isiz boyunka yarın yük bolur
<br>
اۏل ایسیز بۏیونقا یارېن یۆک بۏلور
<br>
beyt 4736.
<br>
بیت (۴۷۳۶)
<br>
bu kün kodmağınça havâ ârzûlar
<br>
بو کۆن قۏدماغېنچا هاوا آرزولار
<br>
yarın bulğu ermez özüm edgüler
<br>
یارېن بولغو ایرمز اؤزۆم ائدگۆلر
<br>
beyt 4737.
<br>
بیت (۴۷۳۷)
<br>
séni kodmaz erken bu dünyânı kod
<br>
سینی قۏدماز ارکن بو دۆنیانې قۏد
<br>
saña todmaz erken sen ir aşnu tod
<br>
ساڭا تۏدماز ارکن سن ایر آشنو تۏد
<br>
beyt 4738.
<br>
بیت (۴۷۳۸)
<br>
anı kodmasa sen séni kodğa ok
<br>
آنې قۏدماسا سن سینی قۏدغا اۏق
<br>
añar todmasa sen saña todğa ok
<br>
آڭار تۏدماسا سن ساڭا تۏدغا اۏق
<br>
beyt 4739.
<br>
بیت (۴۷۳۹)
<br>
bolup kalğu erse nerek bu ajun
<br>
بۏلوپ قالغو ایرسه نه‌رک بو آژون
<br>
séni kodğu erse anı kod özün
<br>
سینی قۏدغو ایرسه آنې قۏد اؤزۆن
<br>
beyt 4740.
<br>
بیت (۴۷۴۰)
<br>
munı kod tile ol ajunuğ turup
<br>
مونې قۏد تیله اۏل آژونوغ توروپ
<br>
erejin tiril anda meñü bolup
<br>
ارژین تیریل آندا مڭۆ بۏلوپ
<br>
beyt 4741.
<br>
بیت (۴۷۴۱)
<br>
takı munda yégrek tileyin tése
<br>
تاقې موندا ییگرک تیله‌یین تیسه
<br>
ikigün ajunuğ tileme usa
<br>
ایکی گۆن آژونوغ تیله‌مه اوسا
<br>
beyt 4742.
<br>
بیت (۴۷۴۲)
<br>
yorı iki ajun idisin tile
<br>
یۏرې ایکی آژون ایدیسین تیله
<br>
nerek dünyâ ‘ukbî ikigün bile
<br>
نه‌رک دۆنیا عقبی ایکی گۆن بیله
<br>
beyt 4743.
<br>
بیت (۴۷۴۳)
<br>
törütgenni bulsa törümiş seniñ
<br>
تؤرۆتگننی بولسا تؤرۆمیش سنیڭ
<br>
yaratğannı bulsa yaratmış seniñ
<br>
یاراتغاننې بولسا یاراتمېش سنیڭ
<br>
beyt 4744.
<br>
بیت (۴۷۴۴)
<br>
törümişke korkma tileme tilek
<br>
تؤرۆمیشکه قۏرقما تیله‌مه تیلک
<br>
törütgenke korkğıl anı tut yölek
<br>
تؤرۆتگنکه قۏرقغېل آنې توت یؤلک
<br>
beyt 4745.
<br>
بیت (۴۷۴۵)
<br>
törütgen idi tapğı ewre kodup
<br>
تؤرۆتگن ایدی تاپغې ائوره قۏدوپ
<br>
törümişke tapmak bolurmu udup
<br>
تؤرۆمیشکه تاپماق بۏلورمو اودوپ
<br>
beyt 4746.
<br>
بیت (۴۷۴۶)
<br>
ikide adın yok tapuğa işi
<br>
ایکیده آدېن یۏق تاپوغا ایشی
<br>
ya tapğı yarağay kötürgey başı
<br>
یا تاپغې یاراغای کؤتۆرگَی باشې
<br>
beyt 4747.
<br>
بیت (۴۷۴۷)
<br>
ya tapğı yaramağa emgekleri
<br>
یا تاپغې یاراماغا امگکلری
<br>
yawa bolğa üd kün tiriglikleri
<br>
یاوا بۏلغا اۆد کۆن تیریگلیکلری
<br>
beyt 4748.
<br>
بیت (۴۷۴۸)
<br>
yarasa tapuğ beg kötürse anı
<br>
یاراسا تاپوغ بگ کؤتۆرسه آنې
<br>
bolur özke erksiz bu bulmış küni
<br>
بۏلور اؤزکه ارکسیز بو بولمېش کۆنی
<br>
beyt 4749.
<br>
بیت (۴۷۴۹)
<br>
ara aç ara tok yügürgü kerek
<br>
آرا آچ آرا تۏق یۆگۆرگۆ کیرک
<br>
begi yatsa emgek bu körgü kerek
<br>
بگی یاتسا امگک بو کؤرگۆ کیرک
<br>
beyt 4750.
<br>
بیت (۴۷۵۰)
<br>
kalı siñmese kör bu kılmış tapuğ
<br>
قالې سیڭمه‌سه کؤر بو قېلمېش تاپوغ
<br>
yawa boldı isiz tiriglik kamuğ
<br>
یاوا بۏلدې ایسیز تیریگلیک قاموغ
<br>
beyt 4751.
<br>
بیت (۴۷۵۱)
<br>
kayu ol tapuğçıkaayğıl asığ
<br>
قایو اۏل تاپوغچېقا آیغېل آسېغ
<br>
bu tapğı içinde negü ol tatığ
<br>
بو تاپغې ایچینده نه‌گۆ اۏل تاتېغ
<br>
beyt 4752.
<br>
بیت (۴۷۵۲)
<br>
negü tér eşitgil ıla erkini
<br>
نه‌گۆ تیر ائشیتگیل اېلا ارکینی
<br>
tapuğçı törüsin ayur kör anı
<br>
تاپوغچې تؤرۆسین آیور کؤر آنې
<br>
beyt 4753.
<br>
بیت (۴۷۵۳)
<br>
baka barsa ters iş bu begler işi
<br>
باقا بارسا ترس ایش بو بگلر ایشی
<br>
tapınsa telim terk yaranmaz kişi
<br>
تاپېنسا تلیم ترک یارانماز کیشی
<br>
beyt 4754.
<br>
بیت (۴۷۵۴)
<br>
yarasa tapuğ özke erksiz bolur
<br>
یاراسا تاپوغ اؤزکه ارکسیز بۏلور
<br>
yaramasa tapğı küniñe ilür
<br>
یاراماسا تاپغې کۆنیڭه ایلۆر
<br>
beyt 4755.
<br>
بیت (۴۷۵۵)
<br>
tapuğka ınanma ay tapğı telim
<br>
تاپوغقا اېنانما آی تاپغې تلیم
<br>
tapuğ kılğa âhır başıñnı kalım
<br>
تاپوغ قېلغا آخر باشېڭنې قالېم
<br>
beyt 4756.
<br>
بیت (۴۷۵۶)
<br>
sewindi tédükte sasıtur söker
<br>
سئویندی تیدۆکته ساسېتور سؤکر
<br>
yazıldı tédükte buşup kaş tüger
<br>
یازېلدې تیدۆکته بوشوپ قاش تۆگر
<br>
beyt 4757.
<br>
بیت (۴۷۵۷)
<br>
tükel bilse bolmaz kılıklarını
<br>
تۆکل بیلسه بۏلماز قېلېقلارېنې
<br>
yéme alsa bolmaz alıklarını
<br>
ییمه آلسا بۏلماز آلېقلارېنې
<br>
beyt 4758.
<br>
بیت (۴۷۵۸)
<br>
tüpi yél-turur bu ajun kör oğul
<br>
تۆپی ییل تورور بو آژون کؤر اۏغول
<br>
kölike-turur kör karârı yok ol
<br>
کؤلیکه تورور کؤر قرارې یۏق اۏل
<br>
beyt 4759.
<br>
بیت (۴۷۵۹)
<br>
sakım ol körü barsa körnü-turur
<br>
ساقېم اۏل کؤرۆ بارسا کؤرنۆ تورور
<br>
tutayın tédükte yiter yok bolur
<br>
توتایېن تیدۆکته ییتر یۏق بۏلور
<br>
beyt 4760.
<br>
بیت (۴۷۶۰)
<br>
kezigçe kelir kör bu devlet kurı
<br>
کزیگچه کلیر کؤر بو دَولت قورې
<br>
tezig ol yayığ hem bolur terk karı
<br>
تزیگ اۏل یایېغ هم بۏلور ترک قارې
<br>
beyt 4761.
<br>
بیت (۴۷۶۱)
<br>
kerek bolmaz emdi bu dünyâ maña
<br>
کیرک بۏلماز ایمدی بو دۆنیا ماڭا
<br>
ya devlet kezigi kezig ay toña
<br>
یا دَولت کزیگی کئزیگ آی تۏڭا
<br>
beyt 4762.
<br>
بیت (۴۷۶۲)
<br>
idim yadı iş tap sewingü sewinç
<br>
ایدیم یادې ایش تاپ سئوینگۆ سئوینچ
<br>
anıñ yarlığı tap awınğu awınç
<br>
آنېڭ یارلېغې تاپ آوېنغو آوېنچ
<br>
beyt 4763.
<br>
بیت (۴۷۶۳)
<br>
sewüg bolmasa tap idim sewmişi
<br>
سئوۆگ بۏلماسا تاپ ایدیم سئومیشی
<br>
yağım yek-turur öz yağılamışı
<br>
یاغېم یئک تورور اؤز یاغېلامېشې
<br>
beyt 4764.
<br>
بیت (۴۷۶۴)
<br>
tilekim anıñdın umınçım añar
<br>
تیلکیم آنېڭدېن اومېنچېم آڭار
<br>
sığınğu idim ol küwençim añar
<br>
سېغېنغو ایدیم اۏل کۆوه‌نچیم آڭار
<br>
beyt 4765.
<br>
بیت (۴۷۶۵)
<br>
tonum koy yüñi tap yégüm arpa aş
<br>
تۏنوم قۏی یۆڭی تاپ ییگۆم آرپا آش
<br>
tükel boldı dünyâ maña ay kadaş
<br>
تۆکل بۏلدې دۆنیا ماڭا آی قاداش
<br>
beyt 4766.
<br>
بیت (۴۷۶۶)
<br>
negü tér eşitgil bağırsak sözi
<br>
نه‌گۆ تیر ائشیتگیل باغېرساق سؤزی
<br>
üñürde turuğlı sakınuk özi
<br>
اۆڭۆرده توروغلې ساقېنوق اؤزی
<br>
beyt 4767.
<br>
بیت (۴۷۶۷)
<br>
ajunda alındım özümke öñi
<br>
آژوندا آلېندېم اؤزۆمکه اؤڭی
<br>
kavuk sökti yém tap tonum koy yüñi
<br>
قاووق سؤکتی ییم تاپ تۏنوم قۏی یۆڭی
<br>
beyt 4768.
<br>
بیت (۴۷۶۸)
<br>
şekerde tatığlığ kavuk yür maña
<br>
شَکَرده تاتېغلېغ قاووق یۆر ماڭا
<br>
çuz ol bu örüm ton ağılar teñi
<br>
چوز اۏل بو اؤرۆم تۏن آغېلار تڭی
<br>
beyt 4769.
<br>
بیت (۴۷۶۹)
<br>
karın todğuça yé kamuğ yém içim
<br>
قارېن تۏدغوچا یی قاموغ ییم ایچیم
<br>
kerek arpa yür tut todurğu açım
<br>
کیرک آرپا یۆر توت تۏدورغو آچېم
<br>
beyt 4770.
<br>
بیت (۴۷۷۰)
<br>
toru ölmegüçe yégil ây kadaş
<br>
تۏرو اؤلمه‌گۆچه ییگیل آی قاداش
<br>
yéme udlayu sen taduñ bolğa baş
<br>
ییمه اودلایو سن تادوڭ بۏلغا باش
<br>
beyt 4771.
<br>
بیت (۴۷۷۱)
<br>
tatığ sürme tatığ kını ked katığ
<br>
تاتېغ سۆرمه تاتېغ قېنې کد قاتېغ
<br>
tatığka yanut ornı teñsiz batığ
<br>
تاتېغقا یانوت اۏرنې تڭسیز باتېغ
<br>
beyt 4772.
<br>
بیت (۴۷۷۲)
<br>
açığ süçig aşlar boğuz tatğı ol
<br>
آچېغ سۆچیگ آشلار بۏغوز تاتغې اۏل
<br>
boğuz tatğı sürgen kişi yılkı ol
<br>
بۏغوز تاتغې سۆرگن کیشی یېلقې اۏل
<br>
beyt 4773.
<br>
بیت (۴۷۷۳)
<br>
ağı çuz kedim ton kişi kedgüsi
<br>
آغې چوز کدیم تۏن کیشی کدگۆسی
<br>
et öz örtgü tap kıl ay er edgüsi
<br>
ائت اؤز اؤرتگۆ تاپ قېل آی ار ائدگۆسی
<br>
beyt 4774.
<br>
بیت (۴۷۷۴)
<br>
boğuz bir todunsa iki kün barır
<br>
بۏغوز بیر تۏدونسا ایکی کۆن بارېر
<br>
egin kedse bir ton iki yıl kalır
<br>
اگین کئدسه بیر تۏن ایکی یېل قالېر
<br>
beyt 4775.
<br>
بیت (۴۷۷۵)
<br>
bu iki üçün özüm kul kılıp
<br>
بو ایکی اۆچۆن اؤزۆم قول قېلېپ
<br>
kişi tapğı kılmak yararmu bilip
<br>
کیشی تاپغې قېلماق یارارمو بیلیپ
<br>
beyt 4776.
<br>
بیت (۴۷۷۶)
<br>
ediz ‘arşta altın serâ’ka tegi
<br>
ائدیز عرشته آلتېن سراقا تگی
<br>
tüzü barça muñluğ-turur bir teñi
<br>
تۆزۆ بارچا موڭلوغ تورور بیر تڭی
<br>
beyt 4777.
<br>
بیت (۴۷۷۷)
<br>
meger bir bayat ol tükel muñsuzun
<br>
مگر بیر بایات اۏل تۆکل موڭسوزون
<br>
muñuğ bildeçi ol bağırsak tüzün
<br>
موڭوغ بیلده‌چی اۏل باغېرساق تۆزۆن
<br>
beyt 4778.
<br>
بیت (۴۷۷۸)
<br>
köñül bir bayatka uladım köni
<br>
کؤڭۆل بیر بایاتقا اولادېم کؤنی
<br>
tilekçi bolup-men tiler-men anı
<br>
تیلکچی بۏلوپ من تیلرمن آنې
<br>
beyt 4779.
<br>
بیت (۴۷۷۹)
<br>
barı boldı şeksiz maña belgülüg
<br>
بارې بۏلدې شکسیز ماڭا بلگۆلۆگ
<br>
köñül bütti yırlar tilim ülgülüg
<br>
کؤڭۆل بۆتتی یېرلار تیلیم اۆلگۆلۆگ
<br>
beyt 4780.
<br>
بیت (۴۷۸۰)
<br>
barıña mukır-men tiler><men usuz
<br>
بارېڭا موقېر من تیلر من اوسوز
<br>
kayuda tilegü özüm belgüsüz
<br>
قایودا تیله‌گۆ اؤزۆم بلگۆسۆز
<br>
beyt 4781.
<br>
بیت (۴۷۸۱)
<br>
idimni tiler><men özüm usı yok
<br>
ایدیمنی تیلر من اؤزۆم اوسې یۏق
<br>
nışânın bulur-men körüglisi yok
<br>
نشانېن بولور من کؤرۆگلیسی یۏق
<br>
beyt 4782.
<br>
بیت (۴۷۸۲)
<br>
tilegli udımaz tile tınmağıl
<br>
تیلگلی اودېماز تیله تېنماغېل
<br>
tilep bulmadım tép titip yanmağıl
<br>
تیلپ بولمادېم تیپ تیتیپ یانماغېل
<br>
beyt 4783.
<br>
بیت (۴۷۸۳)
<br>
tile tutçı tınma tilep yetgü yok
<br>
تیله توتچې تېنما تیلپ یئتگۆ یۏق
<br>
tilep bulmadım tép yanın yatğu yok
<br>
تیلپ بولمادېم تیپ یانېن یاتغو یۏق
<br>
beyt 4784.
<br>
بیت (۴۷۸۴)
<br>
tilegli yügürgü kerek tınmadı
<br>
تیلگلی یۆگۆرگۆ کیرک تېنمادې
<br>
tınıp yatğuçılar tilek bulmadı
<br>
تېنېپ یاتغوچېلار تیلک بولمادې
<br>
beyt 4785.
<br>
بیت (۴۷۸۵)
<br>
tilep tınmağuçı ne bulmaz bolur
<br>
تیلپ تېنماغوچې نه بولماز بۏلور
<br>
tınıp yatsa ârzû tilek kim bulur
<br>
تېنېپ یاتسا آرزو تیلک کیم بولور
<br>
beyt 4786.
<br>
بیت (۴۷۸۶)
<br>
méni ol tiledi eñ aşnu sewip
<br>
مینی اۏل تیله‌دی اڭ آشنو سئویپ
<br>
anı men tiler boldum emdi iwip
<br>
آنې من تیلر بۏلدوم ایمدی ایویپ
<br>
beyt 4787.
<br>
بیت (۴۷۸۷)
<br>
méni aşnu ol koldı erdi ezel
<br>
مینی آشنو اۏل قۏلدې ایردی ازل
<br>
anın men kolur boldum emdi tükel
<br>
آنېن من قۏلور بۏلدوم ایمدی تۆکل
<br>
beyt 4788.
<br>
بیت (۴۷۸۸)
<br>
bu mundağ idimni kalı sewmeyin
<br>
بو مونداغ ایدیمنی قالې سئومه‌یین
<br>
tilep bulğuka öz kalı iwmeyin
<br>
تیلپ بولغوقا اؤز قالې ایومه‌یین
<br>
beyt 4789.
<br>
بیت (۴۷۸۹)
<br>
muñumka takımka maña ol yarar
<br>
موڭومقا تاقېمقا ماڭا اۏل یارار
<br>
belâ kadğu tegse méni ol yular
<br>
بلا قادغو تگسه مینی اۏل یولار
<br>
beyt 4790.
<br>
بیت (۴۷۹۰)
<br>
méni ol üdürdi eñ aşnu tilep
<br>
مینی اۏل اۆدۆردی اڭ آشنو تیلپ
<br>
anın öz tiler boldı köñlin ulap
<br>
آنېن اؤز تیلر بۏلدې کؤڭلین اولاپ
<br>
beyt 4791.
<br>
بیت (۴۷۹۱)
<br>
méni ol törütti bu ol çın sözüm
<br>
مینی اۏل تؤرۆتتی بو اۏل چېن سؤزۆم
<br>
méni ol igidti bedüdi özüm
<br>
مینی اۏل ایگیدتی بدۆدی اؤزۆم
<br>
beyt 4792.
<br>
بیت (۴۷۹۲)
<br>
tüñüldüm bu halktın sığındım añar
<br>
تۆڭۆلدۆم بو خلقتین سېغېندېم آڭار
<br>
küdezgey méni ol kamuğdın sıñar
<br>
کۆدزگَی مینی اۏل قاموغدېن سېڭار
<br>
beyt 4793.
<br>
بیت (۴۷۹۳)
<br>
özüm kalsa yalñuz idim yadı tap
<br>
اؤزۆم قالسا یالڭوز ایدیم یادې تاپ
<br>
özüm sözlegüke idim atı tap
<br>
اؤزۆم سؤزله‌گۆکه ایدیم آتې تاپ
<br>
beyt 4794.
<br>
بیت (۴۷۹۴)
<br>
awıñum sığıñum yölekim tokum
<br>
آوېڭوم سېغېڭوم یؤله‌کیم تۏقوم
<br>
ol ol bir idi todğu açım tokum
<br>
اۏل اۏل بیر ایدی تۏدغو آچېم تۏقوم
<br>
beyt 4795.
<br>
بیت (۴۷۹۵)
<br>
negü tér eşitgil süzülmiş kişi
<br>
نه‌گۆ تیر ائشیتگیل سۆزۆلمیش کیشی
<br>
idisi bile çın tüzülmiş kişi
<br>
ایدیسی بیله چېن تۆزۆلمیش کیشی
<br>
beyt 4796.
<br>
بیت (۴۷۹۶)
<br>
köñüldeki sırrım açar-men saña
<br>
کؤڭۆلده‌کی سرّېم آچار من ساڭا
<br>
tilek ârzû birle uçar-men saña
<br>
تیلک آرزو بیرله اوچار من ساڭا
<br>
beyt 4797.
<br>
بیت (۴۷۹۷)
<br>
küvengü awınğu sığınğu idim
<br>
کۆونگۆ آوېنغو سېغېنغو ایدیم
<br>
kamuğdın üzüldüm kaçar-men saña
<br>
قاموغدېن اۆزۆلدۆم قاچار من ساڭا
<br>
beyt 4798.
<br>
بیت (۴۷۹۸)
<br>
ol ajunka ornuñ bu ajun-turur
<br>
اۏل آژونقا اۏرنوڭ بو آژون تورور
<br>
munı kodmağınça anı kim bulur
<br>
مونې قۏدماغېنچا آنې کیم بولور
<br>
beyt 4799.
<br>
بیت (۴۷۹۹)
<br>
yüz utru kitergü bu dünyâ salıp
<br>
یۆز اوترو کیترگۆ بو دۆنیا سالېپ
<br>
anın bolsa ‘ukbî bulunğay alıp
<br>
آنېن بۏلسا عقبی بولونغای آلېپ
<br>
beyt 4800.
<br>
بیت (۴۸۰۰)
<br>
yayığ dünyâ bekrü eligde tutup
<br>
یایېغ دۆنیا بکرۆ ائلیگده توتوپ
<br>
negü teg bulur meñü ajun yatup
<br>
نه‌گۆ تگ بولور مڭۆ آژون یاتوپ
<br>
beyt 4801.
<br>
بیت (۴۸۰۱)
<br>
hatarlığ-turur dünyâ nûşı ağu
<br>
خطرلېغ تورور دۆنیا نوشې آغو
<br>
arığın tile barça içgü yégü
<br>
آرېغېن تیله بارچا ایچگۆ ییگۆ
<br>
beyt 4802.
<br>
بیت (۴۸۰۲)
<br>
kodu bérgü dünyâ tilek ârzûsın
<br>
قۏدو بیرگۆ دۆنیا تیلک آرزوسېن
<br>
anın bulsa ‘ukbî orun edgüsin
<br>
آنېن بولسا عقبی اۏرون ائدگۆسین
<br>
beyt 4803.
<br>
بیت (۴۸۰۳)
<br>
hakîkat munı bil ay ögdülmişim
<br>
حقیقت مونې بیل آی اؤگدۆلمیشیم
<br>
ayayın saña men özüm bilmişim
<br>
آیایېن ساڭا من اؤزۆم بیلمیشیم
<br>
beyt 4804.
<br>
بیت (۴۸۰۴)
<br>
bu tört neñ tükel kodmağınça kişi
<br>
بو تؤرت نڭ تۆکل قۏدماغېنچا کیشی
<br>
adın tört kılumaz kişi uz işi
<br>
آدېن تؤرت قېلوماز کیشی اوز ایشی
<br>
beyt 4805.
<br>
بیت (۴۸۰۵)
<br>
bu dünyâ işin kodmağınça tükel
<br>
بو دۆنیا ایشین قۏدماغېنچا تۆکل
<br>
kılumaz bu ‘ukbî işin ay ınal
<br>
قېلوماز بو عقبی ایشین آی اېنال
<br>
beyt 4806.
<br>
بیت (۴۸۰۶)
<br>
kişide yırak bolmağınça kadaş
<br>
کیشیده یېراق بۏلماغېنچا قاداش
<br>
bayat tapğıña tegse bolmaz adaş
<br>
بایات تاپغېڭا تگسه بۏلماز آداش
<br>
beyt 4807.
<br>
بیت (۴۸۰۷)
<br>
havâ ârzû boynı sımağınça öz
<br>
هاوا آرزو بۏینې سېماغېنچا اؤز
<br>
könilik yolıña kirümez et öz
<br>
کؤنیلیک یۏلېڭا کیرۆمز ائت اؤز
<br>
beyt 4808.
<br>
بیت (۴۸۰۸)
<br>
köñüldin çıkarğu kamuğ dünyâsın
<br>
کؤڭۆلدین چېقارغو قاموغ دۆنیاسېن
<br>
añar ötrü kirse bayat sewgi çın
<br>
آڭار اؤترۆ کیرسه بایات سئوگی چېن
<br>
beyt 4809.
<br>
بیت (۴۸۰۹)
<br>
tünek ol bu dünyâ müsülmân öze
<br>
تۆنک اۏل بو دۆنیا مسلمان اؤزه
<br>
tünekte erej kolma köñlüñ tüze
<br>
تۆنَکته ارژ قۏلما کؤڭلۆڭ تۆزه
<br>
beyt 4810.
<br>
بیت (۴۸۱۰)
<br>
et öz ülgi bérme katığlan usa
<br>
ائت اؤز اۆلگی بیرمه قاتېغلان اوسا
<br>
özüñ yolka köñey anıñda basa
<br>
اؤزۆڭ یۏلقا کؤڭَی آنېڭدا باسا
<br>
beyt 4811.
<br>
بیت (۴۸۱۱)
<br>
yawa kılmağıl bu keçer üd künüñ
<br>
یاوا قېلماغېل بو کئچر اۆد کۆنۆڭ
<br>
yana bulğu ermez keçigli tünüñ
<br>
یانا بولغو ایرمز کئچیگلی تۆنۆڭ
<br>
beyt 4812.
<br>
بیت (۴۸۱۲)
<br>
keçer kün yawa bolsa öknür kédin
<br>
کئچر کۆن یاوا بۏلسا اؤکنۆر کیدین
<br>
tiriglik yawa kılsa bulmaz adın
<br>
تیریگلیک یاوا قېلسا بولماز آدېن
<br>
beyt 4813.
<br>
بیت (۴۸۱۳)
<br>
negü tér eşit kör ay bilgi teñiz
<br>
نه‌گۆ تیر ائشیت کؤر آی بیلگی تڭیز
<br>
özi kodkı alçak ne köñli ediz
<br>
اؤزی قۏدقې آلچاق نه کؤڭلی ائدیز
<br>
beyt 4814.
<br>
بیت (۴۸۱۴)
<br>
uluştın uluşka köçügli kişi
<br>
اولوشتېن اولوشقا کؤچۆگلی کیشی
<br>
köçin öñdün ıdsa iter uz işi
<br>
کؤچین اؤڭدۆن اېدسا ایتر اوز ایشی
<br>
beyt 4815.
<br>
بیت (۴۸۱۵)
<br>
bu köçmezde açnu köç ıdsa oza
<br>
بو کؤچمزده آچنو کؤچ اېدسا اۏزا
<br>
köçüp barsa asğı yarutur köze
<br>
کؤچۆپ بارسا آسغې یاروتور کؤزه
<br>
beyt 4816.
<br>
بیت (۴۸۱۶)
<br>
kerek ıd köçüñni kerek ıdmağıl
<br>
کیرک اېد کؤچۆڭنی کیرک اېدماغېل
<br>
özüñ köçgü âhır osal bolmağıl
<br>
اؤزۆڭ کؤچگۆ آخر اۏسال بۏلماغېل
<br>
beyt 4817.
<br>
بیت (۴۸۱۷)
<br>
kerek erse beg bol kerek erse kul
<br>
کیرک ایرسه بگ بۏل کیرک ایرسه قول
<br>
uzun kalğu ermez ölüm tuttı yol
<br>
اوزون قالغو ایرمز اؤلۆم توتتې یۏل
<br>
beyt 4818.
<br>
بیت (۴۸۱۸)
<br>
kerek miñ yaşağıl kerek on sekiz
<br>
کیرک میڭ یاشاغېل کیرک اۏن سکیز
<br>
özüñ ölgü edgü atıñ kodğıl iz
<br>
اؤزۆڭ اؤلگۆ ائدگۆ آتېڭ قۏدغېل ایز
<br>
beyt 4819.
<br>
بیت (۴۸۱۹)
<br>
kerek erse bay bol kerek yok çığay
<br>
کیرک ایرسه بای بۏل کیرک یۏق چېغای
<br>
tiriglikni yér bu keçer yıl kün ay
<br>
تیریگلیکنی ییر بو کئچر یېل کۆن آی
<br>
beyt 4820.
<br>
بیت (۴۸۲۰)
<br>
başıñ kökke tegse bedüklük atın
<br>
باشېڭ کؤککه تگسه بدۆکلۆک آتېن
<br>
kirip yatğu ornuñ kara yér katın
<br>
کیریپ یاتغو اۏرنوڭ قارا ییر قاتېن
<br>
beyt 4821.
<br>
بیت (۴۸۲۱)
<br>
tiriglik bulup er yawa kılsa üd
<br>
تیریگلیک بولوپ ار یاوا قېلسا اۆد
<br>
özin otka attı uş ol yılkı ud
<br>
اؤزین اۏتقا آتتې اوش اۏل یېلقې اود
<br>
beyt 4822.
<br>
بیت (۴۸۲۲)
<br>
esenlik bulup er yawa kılsa yaş
<br>
اسنلیک بولوپ ار یاوا قېلسا یاش
<br>
bu körksüz tiriglik bolur ay kadaş
<br>
بو کؤرکسۆز تیریگلیک بۏلور آی قاداش
<br>
beyt 4823.
<br>
بیت (۴۸۲۳)
<br>
meniñ kadğumı sen yéme ay kadaş
<br>
منیڭ قادغومې سن ییمه آی قاداش
<br>
sen öz kadğuñı yé töküp közde yaş
<br>
سن اؤز قادغوڭې یی تؤکۆپ کؤزده یاش
<br>
beyt 4824.
<br>
بیت (۴۸۲۴)
<br>
bu dünyâ işi bek tuzakçı-turur
<br>
بو دۆنیا ایشی بک توزاقچې تورور
<br>
tuzakka ilinme séni berkitür
<br>
توزاققا ایلینمه سینی برکیتۆر
<br>
beyt 4825.
<br>
بیت (۴۸۲۵)
<br>
bu kün keldi devlet tilekçe yorır
<br>
بو کۆن کلدی دَولت تیلکچه یۏرېر
<br>
ınanma añar sen yana terk barır
<br>
اېنانما آڭار سن یانا ترک بارېر
<br>
beyt 4826.
<br>
بیت (۴۸۲۶)
<br>
usanma ölümke sakınma uzun
<br>
اوسانما اؤلۆمکه ساقېنما اوزون
<br>
busuğdın çıkar teg çıkar üdsüzün
<br>
بوسوغدېن چېقار تگ چېقار اۆدسۆزۆن
<br>
beyt 4827.
<br>
بیت (۴۸۲۷)
<br>
üküş miñ osalığ ölüm basmış ol
<br>
اۆکۆش میڭ اۏسالېغ اؤلۆم باسمېش اۏل
<br>
telim yumğılarığ ölüm saçmış ol
<br>
تلیم یومغېلارېغ اؤلۆم ساچمېش اۏل
<br>
beyt 4828.
<br>
بیت (۴۸۲۸)
<br>
negü tér eşit emdi köñli oduğ
<br>
نه‌گۆ تیر ائشیت ایمدی کؤڭلی اۏدوغ
<br>
ölümke osal bolma teggey yoduğ
<br>
اؤلۆمکه اۏسال بۏلما تگگَی یۏدوغ
<br>
beyt 4829.
<br>
بیت (۴۸۲۹)
<br>
üküş térnekig kör taradı ölüm
<br>
اۆکۆش تیرنَکیگ کؤر تارادې اؤلۆم
<br>
ölümüg sakınsa akar köz yulum
<br>
اؤلۆمۆگ ساقېنسا آقار کؤز یولوم
<br>
beyt 4830.
<br>
بیت (۴۸۳۰)
<br>
menin köksegüçi méni kalmadı
<br>
منین کؤکسه‌گۆچی مینی قالمادې
<br>
asığ kılmadı sü itiglig tolum
<br>
آسېغ قېلمادې سۆ ایتیگلیگ تۏلوم
<br>
beyt 4831.
<br>
بیت (۴۸۳۱)
<br>
usanma tiriglik barır belgüsüz
<br>
اوسانما تیریگلیک بارېر بلگۆسۆز
<br>
keçer uş bu üd kün yana yanğusuz
<br>
کئچر اوش بو اۆد کۆن یانا یانغوسوز
<br>
beyt 4832.
<br>
بیت (۴۸۳۲)
<br>
erejke awınma yawa bolğa kün
<br>
ارژکه آوېنما یاوا بۏلغا کۆن
<br>
bu kutka ınanma yayığ ol otun
<br>
بو قوتقا اېنانما یایېغ اۏل اۏتون
<br>
beyt 4833.
<br>
بیت (۴۸۳۳)
<br>
bedük men tégüçini tuttı ölüm
<br>
بدۆک من تیگۆچینی توتتې اؤلۆم
<br>
uluğ men tégüçini uttı ölüm
<br>
اولوغ من تیگۆچینی اوتتې اؤلۆم
<br>
beyt 4834.
<br>
بیت (۴۸۳۴)
<br>
ölüm buzdı ordu telim kend uluş
<br>
اؤلۆم بوزدې اۏردو تلیم کند اولوش
<br>
ölüm buzdı karşı saray ew üküş
<br>
اؤلۆم بوزدې قارشې سارای ائو اۆکۆش
<br>
beyt 4835.
<br>
بیت (۴۸۳۵)
<br>
neçe miñ tirig öldi tolup yatur
<br>
نئچه میڭ تیریگ اؤلدی تۏلوپ یاتور
<br>
biziñ kelgümizni küdezip yatur
<br>
بیزیڭ کلگۆمیزنی کۆدزیپ یاتور
<br>
beyt 4836.
<br>
بیت (۴۸۳۶)
<br>
baka kör olarığ sen açğıl közüñ
<br>
باقا کؤر اۏلارېغ سن آچغېل کؤزۆڭ
<br>
begig kulda adra bilürmü özüñ
<br>
بگیگ قولدا آدرا بیلۆرمۆ اؤزۆڭ
<br>
beyt 4837.
<br>
بیت (۴۸۳۷)
<br>
uluğluk ölümke asığ kılmadı
<br>
اولوغلوق اؤلۆمکه آسېغ قېلمادې
<br>
ölümdin kaçığlı keçig bulmadı
<br>
اؤلۆمدین قاچېغلې کئچیگ بولمادې
<br>
beyt 4838.
<br>
بیت (۴۸۳۸)
<br>
ağır sawçılarığ iletti ölüm
<br>
آغېر ساوچېلارېغ ایلتتی اؤلۆم
<br>
adın kim itügey ot em ya tolum
<br>
آدېن کیم ایتۆگَی اۏت ائم یا تۏلوم
<br>
beyt 4839.
<br>
بیت (۴۸۳۹)
<br>
ınançsız-turur bu cefâçı ajun
<br>
اېنانچسېز تورور بو جفاچې آژون
<br>
yayığ kılkı irsel kılınçı otun
<br>
یایېغ قېلقې ایرسل قېلېنچې اۏتون
<br>
beyt 4840.
<br>
بیت (۴۸۴۰)
<br>
negü teg keçürse keçer terk küni
<br>
نه‌گۆ تگ کئچۆرسه کئچر ترک کۆنی
<br>
barır edgü isiz ne egri köni
<br>
بارېر ائدگۆ ایسیز نه اگری کؤنی
<br>
beyt 4841.
<br>
بیت (۴۸۴۱)
<br>
tokun ma keçer hem açın ma keçer
<br>
تۏقون ما کئچر هم آچېن ما کئچر
<br>
ne begke kılur yüz ne bay kul seçer
<br>
نه بگکه قېلور یۆز نه بای قول سئچر
<br>
beyt 4842.
<br>
بیت (۴۸۴۲)
<br>
ereji uzamaz ne emgekleri
<br>
ارژی اوزاماز نه امگکلری
<br>
nerek ötrü munça çoğı ün urı
<br>
نه‌رک اؤترۆ مونچا چۏغې اۆن اورې
<br>
beyt 4843.
<br>
بیت (۴۸۴۳)
<br>
idi yakşı aymış bügü bilgi kéñ
<br>
ایدی یاقشې آیمېش بۆگۆ بیلگی کیڭ
<br>
kılıkı yorıkı bile köñli teñ
<br>
قېلېقې یۏرېقې بیله کؤڭلی تڭ
<br>
beyt 4844.
<br>
بیت (۴۸۴۴)
<br>
az edgüke yalñuk unıtur özin
<br>
آز ائدگۆکه یالڭوق اونېتور اؤزین
<br>
yaşıl kökte üstün yorıtur sözin
<br>
یاشېل کؤکته اۆستۆن یۏرېتور سؤزین
<br>
beyt 4845.
<br>
بیت (۴۸۴۵)
<br>
neçe kür kögüzlüg küwenür erig
<br>
نئچه کۆر کؤگۆزلۆگ کۆوه‌نۆر اریگ
<br>
ölüm yençti kögsin saçıttı közin
<br>
اؤلۆم یئنچتی کؤگسین ساچېتتې کؤزین
<br>
beyt 4846.
<br>
بیت (۴۸۴۶)
<br>
bu erdi saña çın bağırsaklıkım
<br>
بو ایردی ساڭا چېن باغېرساقلېقېم
<br>
munu sözledim men saña ay akım
<br>
مونو سؤزله‌دیم من ساڭا آی آقېم
<br>
beyt 4847.
<br>
بیت (۴۸۴۷)
<br>
kim erse bu halığ bilür erse çın
<br>
کیم ایرسه بو حالېغ بیلۆر ایرسه چېن
<br>
arçar bolğu ermez bu dünyâ yakın
<br>
آرچار بۏلغو ایرمز بو دۆنیا یاقېن
<br>
beyt 4848.
<br>
بیت (۴۸۴۸)
<br>
yitürdüm yégitlik yetildi yaşım
<br>
ییتۆردۆم ییگیتلیک یئتیلدی یاشېم
<br>
yıpar kitti kâfûr eşündi başım
<br>
یېپار کیتتی کافور ائشۆندی باشېم
<br>
beyt 4849.
<br>
بیت (۴۸۴۹)
<br>
séziksiz ölümke anunğu üdi
<br>
سیزیکسیز اؤلۆمکه آنونغو اۆدی
<br>
bu künde naru ol ay yalñuk kedi
<br>
بو کۆنده نارو اۏل آی یالڭوق کدی
<br>
beyt 4850.
<br>
بیت (۴۸۵۰)
<br>
ölüm kadğusı tuttı kétti sewinç
<br>
اؤلۆم قادغوسې توتتې کیتتی سئوینچ
<br>
ölümde kédin iş negü teg erinç
<br>
اؤلۆمده کیدین ایش نه‌گۆ تگ ارینچ
<br>
beyt 4851.
<br>
بیت (۴۸۵۱)
<br>
bu kadğu sakınç birle erken özüm
<br>
بو قادغو ساقېنچ بیرله ارکن اؤزۆم
<br>
negü teg iligke barır-men tüzüm
<br>
نه‌گۆ تگ ایلیگکه بارېرمن تۆزۆم
<br>
beyt 4852.
<br>
بیت (۴۸۵۲)
<br>
iligke meniñdin asığ bolmağay
<br>
ایلیگکه منیڭدین آسېغ بۏلماغای
<br>
tusulsu tése hem tusu bulmağay
<br>
توسولسو تیسه هم توسو بولماغای
<br>
beyt 4853.
<br>
بیت (۴۸۵۳)
<br>
kalı ol ajunluk tilese méni
<br>
قالې اۏل آژونلوق تیله‌سه مینی
<br>
méni bardı saknıp yorısu köni
<br>
مینی باردې ساقنېپ یۏرېسو کؤنی
<br>
beyt 4854.
<br>
بیت (۴۸۵۴)
<br>
apa oğlını emdi erklig bayat
<br>
آپا اۏغلېنې ایمدی ارکلیگ بایات
<br>
törütti iki iş üçün bérdi at
<br>
تؤرۆتتی ایکی ایش اۆچۆن بیردی آت
<br>
beyt 4855.
<br>
بیت (۴۸۵۵)
<br>
tamuğka ya uçmak begi bolğuka
<br>
تاموغقا یا اوچماق بگی بۏلغوقا
<br>
ağırlık üçün ya uçuz kılğuka
<br>
آغېرلېق اۆچۆن یا اوچوز قېلغوقا
<br>
beyt 4856.
<br>
بیت (۴۸۵۶)
<br>
ağırlık tilese ayu bérdi yol
<br>
آغېرلېق تیله‌سه آیو بیردی یۏل
<br>
uçuzluk yolın ma seçe bérdi ol
<br>
اوچوزلوق یۏلېن ما سئچه بیردی اۏل
<br>
beyt 4857.
<br>
بیت (۴۸۵۷)
<br>
kerek emdi kulka özi kullukın
<br>
کیرک ایمدی قولقا اؤزی قوللوقېن
<br>
tükel kılğu bulsa bayat tevfîkın
<br>
تۆکل قېلغو بولسا بایات تَوفیقېن
<br>
beyt 4858.
<br>
بیت (۴۸۵۸)
<br>
kalı bulsa tevfîk bayattın kulı
<br>
قالې بولسا تَوفیق بایاتتېن قولې
<br>
kamuğ edgülükke açıldı yolı
<br>
قاموغ ائدگۆلۆککه آچېلدې یۏلې
<br>
beyt 4859.
<br>
بیت (۴۸۵۹)
<br>
katığlañu ötrü yetürgü tapuğ
<br>
قاتېغلاڭو اؤترۆ یئتۆرگۆ تاپوغ
<br>
tümen edgülükke açılğay kapuğ
<br>
تۆمن ائدگۆلۆککه آچېلغای قاپوغ
<br>
beyt 4860.
<br>
بیت (۴۸۶۰)
<br>
bu erdi munukı meniñ bilmişim
<br>
بو ایردی مونوقې منیڭ بیلمیشیم
<br>
saña sözledim men ay edgü işim
<br>
ساڭا سؤزله‌دیم من آی ائدگۆ ایشیم
<br>
beyt 4861.
<br>
بیت (۴۸۶۱)
<br>
sélerke meniñdin asığ söz kerek
<br>
سیلرکه منیڭدین آسېغ سؤز کیرک
<br>
özümde körü bu sözüm edgürek
<br>
اؤزۆمده کؤرۆ بو سؤزۆم ائدگۆره‌ک
<br>
beyt 4862.
<br>
بیت (۴۸۶۲)
<br>
kalı ‘ukbî kolsa yorıkı bu hâl
<br>
قالې عقبی قۏلسا یۏرېقې بو حال
<br>
kalı dünyâ kolsa bilir sen tükel
<br>
قالې دۆنیا قۏلسا بیلیر سن تۆکل
<br>
beyt 4863.
<br>
بیت (۴۸۶۳)
<br>
bolu bérdi eren kelü bérdi kut
<br>
بۏلو بیردی ارن کلۆ بیردی قوت
<br>
negü kolsa ârzû kelü bérge büt
<br>
نه‌گۆ قۏلسا آرزو کلۆ بیرگه بۆت
<br>
beyt 4864.
<br>
بیت (۴۸۶۴)
<br>
meniñde negü bar adın edgü iş
<br>
منیڭده نه‌گۆ بار آدېن ائدگۆ ایش
<br>
silerke asığ kılsa ay edgü iş
<br>
سیلرکه آسېغ قېلسا آی ائدگۆ ایش
<br>
beyt 4865.
<br>
بیت (۴۸۶۵)
<br>
kodu bérsü ilig méni teñrike
<br>
قۏدو بیرسۆ ایلیگ مینی تڭریکه
<br>
du‘âçı bolayın añar edgüke
<br>
دعاچې بۏلایېن آڭار ائدگۆکه
<br>
beyt 4866.
<br>
بیت (۴۸۶۶)
<br>
bilig aytur erse unu bilmişim
<br>
بیلیگ آیتور ایرسه اونو بیلمیشیم
<br>
eşittiñ ayu bér negü aymışım
<br>
ائشیتتیڭ آیو بیر نه‌گۆ آیمېشېم
<br>
beyt 4867.
<br>
بیت (۴۸۶۷)
<br>
sözümni tutuñlar kalı tutmasa
<br>
سؤزۆمنی توتوڭلار قالې توتماسا
<br>
yarın kelge barça bu kün bütmese
<br>
یارېن کلگه بارچا بو کۆن بۆتمه‌سه
<br>
beyt 4868.
<br>
بیت (۴۸۶۸)
<br>
bu söz yakşı aymış ay bilgi teñiz
<br>
بو سؤز یاقشې آیمېش آی بیلگی تڭیز
<br>
munı işke tutsa kızartur meñiz
<br>
مونې ایشکه توتسا قېزارتور مڭیز
<br>
beyt 4869.
<br>
بیت (۴۸۶۹)
<br>
bu kün bu sözüm kör saña tuş bolur
<br>
بو کۆن بو سؤزۆم کؤر ساڭا توش بۏلور
<br>
yarın anda körgil saña tüş bolur
<br>
یارېن آندا کؤرگیل ساڭا تۆش بۏلور
<br>
beyt 4870.
<br>
بیت (۴۸۷۰)
<br>
usanma katığlan sözüm işke tut
<br>
اوسانما قاتېغلان سؤزۆم ایشکه توت
<br>
kalı tutmasa sen munu uş bolur
<br>
قالې توتماسا سن مونو اوش بۏلور
<br>
beyt 4871.
<br>
بیت (۴۸۷۱)
<br>
iligdin kolu bér meniñ ‘udrümi
<br>
ایلیگدین قۏلو بیر منیڭ عذرۆمی
<br>
yarağı ne erse otı kıl emi
<br>
یاراغې نه ایرسه اۏتې قېل ائمی
<br>
beyt 4872.
<br>
بیت (۴۸۷۲)
<br>
saña tegdi emgek kelü hem baru
<br>
ساڭا تگدی امگک کلۆ هم بارو
<br>
yanutı bayat bérsü kün teg yaru
<br>
یانوتې بایات بیرسۆ کۆن تگ یارو
<br>
beyt 4873.
<br>
بیت (۴۸۷۳)
<br>
ağır kılma köñlüñ maña ay kadaş
<br>
آغېر قېلما کؤڭلۆڭ ماڭا آی قاداش
<br>
yakınlık içinde méni tutma taş
<br>
یاقېنلېق ایچینده مینی توتما تاش
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 4874.
<br>
بیت (۴۸۷۴)
<br>
yanut bérdi ögdülmiş aydı tilin
<br>
یانوت بیردی اؤگدۆلمیش آیدې تیلین
<br>
özüm uktı emdi könilik yolın
<br>
اؤزۆم اوقتې ایمدی کؤنیلیک یۏلېن
<br>
beyt 4875.
<br>
بیت (۴۸۷۵)
<br>
eşittim sözüñni ögün tıñladım
<br>
ائشیتتیم سؤزۆڭنی اؤگۆن تېڭلادېم
<br>
sözüm kestim emdi sözüg teñledim
<br>
سؤزۆم کستیم ایمدی سؤزۆگ تڭله‌دیم
<br>
beyt 4876.
<br>
بیت (۴۸۷۶)
<br>
köni sözlediñ söz bütünlük bu ol
<br>
کؤنی سؤزله‌دیڭ سؤز بۆتۆنلۆک بو اۏل
<br>
munıñda narukı neçe egri yol
<br>
مونېڭدا ناروقې نئچه اگری یۏل
<br>
beyt 4877.
<br>
بیت (۴۸۷۷)
<br>
seniñde-turur çın meniñde oyun
<br>
سنیڭده تورور چېن منیڭده اۏیون
<br>
oyun kaldı çınka bérür-men boyun
<br>
اۏیون قالدې چېنقا بیرۆر من بۏیون
<br>
beyt 4878.
<br>
بیت (۴۸۷۸)
<br>
barayın men emdi esen edgü kal
<br>
بارایېن من ایمدی اسن ائدگۆ قال
<br>
ikigün ajunluk ayâ edgü fâl
<br>
ایکی گۆن آژونلوق آیا ائدگۆ فال
<br>
beyt 4879.
<br>
بیت (۴۸۷۹)
<br>
bayat bérsü tevfîk saña küç kadaş
<br>
بایات بیرسۆ تَوفیق ساڭا کۆچ قاداش
<br>
du‘âda unıtma köñül tutma taş
<br>
دعادا اونېتما کؤڭۆل توتما تاش
<br>
beyt 4880.
<br>
بیت (۴۸۸۰)
<br>
méni me bayattın kolu bir turup
<br>
مینی مه بایاتتېن قۏلو بیر توروپ
<br>
aça bérsü köñlüm bayat odğurup
<br>
آچا بیرسۆ کؤڭلۆم بایات اۏدغوروپ
<br>
beyt 4881.
<br>
بیت (۴۸۸۱)
<br>
sözin kesti koptı adakın örü
<br>
سؤزین کستی قۏپتې آداقېن اؤرۆ
<br>
esenleşti ewke yüz urdı körü
<br>
اسنلشتی ائوکه یۆز اوردې کؤرۆ
<br>
beyt 4882.
<br>
بیت (۴۸۸۲)
<br>
atın mindi ewre ewiñe kelip
<br>
آتېن میندی ائوره ائویڭه کلیپ
<br>
tüşüp kirdi turdı bir ança tınıp
<br>
تۆشۆپ کیردی توردې بیر آنچا تېنېپ
<br>
beyt 4883.
<br>
بیت (۴۸۸۳)
<br>
yédi içti ança sakındı özün
<br>
ییدی ایچتی آنچا ساقېندې اؤزۆن
<br>
eşitmiş sözini bışurdı uzun
<br>
ائشیتمیش سؤزینی بېشوردې اوزون
<br>
beyt 4884.
<br>
بیت (۴۸۸۴)
<br>
yaşık badı yüzke kura yüz bağı
<br>
یاشېق بادې یۆزکه قورا یۆز باغې
<br>
ajun toldı bütrü kara yér toğı
<br>
آژون تۏلدې بۆترۆ قارا ییر تۏغې
<br>
beyt 4885.
<br>
بیت (۴۸۸۵)
<br>
küjek yazdı rûmî kızı örtti yüz
<br>
کۆژک یازدې رومی قېزې اؤرتتی یۆز
<br>
kara saç boduğı ajun toldı tüz
<br>
قارا ساچ بۏدوغې آژون تۏلدې تۆز
<br>
beyt 4886.
<br>
بیت (۴۸۸۶)
<br>
tükel zengî yüzi urundı kalık
<br>
تۆکل زنگی یۆزی اوروندې قالېق
<br>
uçar tındı kodtı yorığlı yorık
<br>
اوچار تېندې قۏدتې یۏرېغلې یۏرېق
<br>
beyt 4887.
<br>
بیت (۴۸۸۷)
<br>
yunup kıldı yatğu namâzın turup
<br>
یونوپ قېلدې یاتغو نامازېن توروپ
<br>
töşek koldı yattı yarağın körüp
<br>
تؤشک قۏلدې یاتتې یاراغېن کؤرۆپ
<br>
beyt 4888.
<br>
بیت (۴۸۸۸)
<br>
udıp bardı azrak odundı yana
<br>
اودېپ باردې آزراق اۏدوندې یانا
<br>
töpüdin sawılmış bakırsukuna
<br>
تؤپۆدین ساوېلمېش باقېرسوقونا
<br>
beyt 4889.
<br>
بیت (۴۸۸۹)
<br>
yana kördi ülker sawılmış başı
<br>
یانا کؤردی اۆلکر ساوېلمېش باشې
<br>
toğardın çadan kopmış örlep tuşı
<br>
تۏغاردېن چادان قۏپمېش اؤرله‌پ توشې
<br>
beyt 4890.
<br>
بیت (۴۸۹۰)
<br>
yana yattı ança usı kelmedi
<br>
یانا یاتتې آنچا اوسې کلمه‌دی
<br>
keziglig kişi teg közin yummadı
<br>
کزیگلیگ کیشی تگ کؤزین یوممادې
<br>
beyt 4891.
<br>
بیت (۴۸۹۱)
<br>
usuz yattı saknu bir ança oduğ
<br>
اوسوز یاتتې ساقنو بیر آنچا اۏدوغ
<br>
kalık kırtışı tuttı kâfûr boduğ
<br>
قالېق قېرتېشې توتتې کافور بۏدوغ
<br>
beyt 4892.
<br>
بیت (۴۸۹۲)
<br>
‘abîr bürkirer teg tünerdi kalık
<br>
عابر بۆرکیرر تگ تۆنردی قالېق
<br>
sata koptı yérdin yadıldı butık
<br>
ساتا قۏپتې ییردین یادېلدې بوتېق
<br>
beyt 4893.
<br>
بیت (۴۸۹۳)
<br>
yaşık örledi yérde koptı toğı
<br>
یاشېق اؤرله‌دی ییرده قۏپتې تۏغې
<br>
yaka keldi aşnu tokuz al tuğı
<br>
یاقا کلدی آشنو تۏقوز آل توغې
<br>
beyt 4894.
<br>
بیت (۴۸۹۴)
<br>
turup koptı yundı kör ögdülmişe
<br>
توروپ قۏپتې یوندې کؤر اؤگدۆلمیشه
<br>
namâzın yetürdi okıp bilmişe
<br>
نامازېن یئتۆردی اۏقېپ بیلمیشه
<br>
beyt 4895.
<br>
بیت (۴۸۹۵)
<br>
kıza baktı yérdin sata kalkanı
<br>
قېزا باقتې ییردین ساتا قالقانې
<br>
turup karşıka bardı kirdi köni
<br>
توروپ قارشېقا باردې کیردی کؤنی
<br>
beyt 4896.
<br>
بیت (۴۸۹۶)
<br>
eşitti ilig kör añar kıldı yol
<br>
ائشیتتی ایلیگ کؤر آڭار قېلدې یۏل
<br>
bu kirdi iligke kawuşturdı kol
<br>
بو کیردی ایلیگکه قاووشتوردې قۏل
<br>
beyt 4897.
<br>
بیت (۴۸۹۷)
<br>
ilig imledi bérdi oldruğ orun
<br>
ایلیگ ایمله‌دی بیردی اۏلدروغ اۏرون
<br>
bu keçti orunka siliglik kurun
<br>
بو کئچتی اۏرونقا سیلیگلیک قورون
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 4898.
<br>
بیت (۴۸۹۸)
<br>
bir ança turup söz ayıttı ilig
<br>
بیر آنچا توروپ سؤز آیېتتې ایلیگ
<br>
ayur sözle keldür ay kılkı silig
<br>
آیور سؤزله کلدۆر آی قېلقې سیلیگ
<br>
beyt 4899.
<br>
بیت (۴۸۹۹)
<br>
negü tér kadaşıñ ne boldı éşiñ
<br>
نه‌گۆ تیر قاداشېڭ نه بۏلدې ایشیڭ
<br>
ne boldı tilekiñ kelirmü işiñ
<br>
نه بۏلدې تیلکیڭ کلیرمۆ ایشیڭ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 4900.
<br>
بیت (۴۹۰۰)
<br>
yanut bérdi ögdülmiş aydı sözi
<br>
یانوت بیردی اؤگدۆلمیش آیدې سؤزی
<br>
negü teg yorımış sözi tüp tözi
<br>
نه‌گۆ تگ یۏرېمېش سؤزی تۆپ تؤزی
<br>
beyt 4901.
<br>
بیت (۴۹۰۱)
<br>
ikigün arala yorımış sözüg
<br>
ایکی گۆن آرالا یۏرېمېش سؤزۆگ
<br>
ötündi iligke kamuğ tüp tözüg
<br>
اؤتۆندی ایلیگکه قاموغ تۆپ تؤزۆگ
<br>
beyt 4902.
<br>
بیت (۴۹۰۲)
<br>
éli turdı ança sakındı özün
<br>
ایلی توردې آنچا ساقېندې اؤزۆن
<br>
köñül bertti yaşı yuwuldı közün
<br>
کؤڭۆل بئرتتی یاشې یووولدې کؤزۆن
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 4903.
<br>
بیت (۴۹۰۳)
<br>
ayur ol kadaşıñ köni sözlemiş
<br>
آیور اۏل قاداشېڭ کؤنی سؤزله‌میش
<br>
söz ol söz-turur kim ol aymış témiş
<br>
سؤز اۏل سؤز تورور کیم اۏل آیمېش تیمیش
<br>
beyt 4904.
<br>
بیت (۴۹۰۴)
<br>
bu kün biz kılurmız özümizke küç
<br>
بو کۆن بیز قېلورمېز اؤزۆمیزکه کۆچ
<br>
añar ma takı küç kılurmız hem öç
<br>
آڭار ما تاقې کۆچ قېلورمېز هم اؤچ
<br>
beyt 4905.
<br>
بیت (۴۹۰۵)
<br>
keçigli-turur bu ajun kalğusuz
<br>
کئچیگلی تورور بو آژون قالغوسوز
<br>
bu kalmış tiriglik yéme belgüsüz
<br>
بو قالمېش تیریگلیک ییمه بلگۆسۆز
<br>
beyt 4906.
<br>
بیت (۴۹۰۶)
<br>
séziksiz kelir utru meñü ajun
<br>
سیزیکسیز کلیر اوترو مڭۆ آژون
<br>
erej erse emgek uzalmaz uzun
<br>
ارژ ایرسه امگک اوزالماز اوزون
<br>
beyt 4907.
<br>
بیت (۴۹۰۷)
<br>
meñilik ol ol anda bulsa ereş
<br>
مڭیلیک اۏل اۏل آندا بولسا ارش
<br>
bolur edgü ornı bulur edgü éş
<br>
بۏلور ائدگۆ اۏرنې بولور ائدگۆ ایش
<br>
beyt 4908.
<br>
بیت (۴۹۰۸)
<br>
odunmış-turur ol kadaşıñ tükel
<br>
اۏدونمېش تورور اۏل قاداشېڭ تۆکل
<br>
anı biz okımak idi ked muhâl
<br>
آنې بیز اۏقېماق ایدی کد محال
<br>
beyt 4909.
<br>
بیت (۴۹۰۹)
<br>
biziñ bu özümiz havâka bulun
<br>
بیزیڭ بو اؤزۆمیز هواقا بولون
<br>
yawalıkka üdlek keçip bardı kün
<br>
یاوالېققا اۆدلک کئچیپ باردې کۆن
<br>
beyt 4910.
<br>
بیت (۴۹۱۰)
<br>
negü tér eşit emdi köñli tirig
<br>
نه‌گۆ تیر ائشیت ایمدی کؤڭلی تیریگ
<br>
saña yakşı sözlep bérür öt erig
<br>
ساڭا یاقشې سؤزله‌پ بیرۆر اؤت اریگ
<br>
beyt 4911.
<br>
بیت (۴۹۱۱)
<br>
havâ nefs yağı ol kalı bulsa küç
<br>
هاوا نفس یاغې اۏل قالې بولسا کۆچ
<br>
yetürgey séziksiz saña eski öç
<br>
یئتۆرگَی سیزیکسیز ساڭا اسکی اؤچ
<br>
beyt 4912.
<br>
بیت (۴۹۱۲)
<br>
havâ nefs tirilse ölür bu köñül
<br>
هاوا نفس تیریلسه اؤلۆر بو کؤڭۆل
<br>
köñül ölse tâ‘at kalur ay oğul
<br>
کؤڭۆل اؤلسه طاعت قالور آی اۏغول
<br>
beyt 4913.
<br>
بیت (۴۹۱۳)
<br>
biziñ köñlümiz öldi bolğa bu kün
<br>
بیزیڭ کؤڭلۆمیز اؤلدی بۏلغا بو کۆن
<br>
havâ nefs me kıldı boyun ked yoğun
<br>
هاوا نفس مه قېلدې بۏیون کد یۏغون
<br>
beyt 4914.
<br>
بیت (۴۹۱۴)
<br>
uluğluk bedüklük bu devlet küni
<br>
اولوغلوق بدۆکلۆک بو دَولت کۆنی
<br>
uzun turğu ermez ay köñli köni
<br>
اوزون تورغو ایرمز آی کؤڭلی کؤنی
<br>
beyt 4915.
<br>
بیت (۴۹۱۵)
<br>
ereji az ol körse emgek üküş
<br>
ارژی آز اۏل کؤرسه امگک اۆکۆش
<br>
baş ağrığ telim bar ma karğış söküş
<br>
باش آغرېغ تلیم بار ما قارغېش سؤکۆش
<br>
beyt 4916.
<br>
بیت (۴۹۱۶)
<br>
idi yakşı aymış biliglig kişi
<br>
ایدی یاقشې آیمېش بیلیگلیگ کیشی
<br>
ajunuğ sınayu yetilmiş yaşı
<br>
آژونوغ سېنایو یئتیلمیش یاشې
<br>
beyt 4917.
<br>
بیت (۴۹۱۷)
<br>
uluğlukka artuk küwenme küle
<br>
اولوغلوققا آرتوق کۆونمه کۆله
<br>
uluğ bolduñ erse baş ağrığ bile
<br>
اولوغ بۏلدوڭ ایرسه باش آغرېغ بیله
<br>
beyt 4918.
<br>
بیت (۴۹۱۸)
<br>
sewinç kayda erse soñında belâ
<br>
سئوینچ قایدا ایرسه سۏڭېندا بلا
<br>
erej kayda erse miñ emgek bile
<br>
ارژ قایدا ایرسه میڭ امگک بیله
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 4919.
<br>
بیت (۴۹۱۹)
<br>
yana aydı ilig ay ögdülmişim
<br>
یانا آیدې ایلیگ آی اؤگدۆلمیشیم
<br>
tilekim bu erdi anı kolmışım
<br>
تیلکیم بو ایردی آنې قۏلمېشېم
<br>
beyt 4920.
<br>
بیت (۴۹۲۰)
<br>
sebeb bolsa erdi maña edgüke
<br>
سبب بۏلسا ایردی ماڭا ائدگۆکه
<br>
tirilgeymü erdi köñül ay böke
<br>
تیریلگَیمۆ ایردی کؤڭۆل آی بؤکه
<br>
beyt 4921.
<br>
بیت (۴۹۲۱)
<br>
tirendi unamaz berü kelgeli
<br>
تیرندی اوناماز بئرۆ کلگه‌لی
<br>
ne iş tuş kadaşlar yüzin körgeli
<br>
نه ایش توش قاداشلار یۆزین کؤرگه‌لی
<br>
beyt 4922.
<br>
بیت (۴۹۲۲)
<br>
ol aymış sözüg körse barça köni
<br>
اۏل آیمېش سؤزۆگ کؤرسه بارچا کؤنی
<br>
küçese yéme bolmaz emdi anı
<br>
کۆچئسه ییمه بۏلماز ایمدی آنې
<br>
beyt 4923.
<br>
بیت (۴۹۲۳)
<br>
saña ma üküş tegdi emgek yorıp
<br>
ساڭا ما اۆکۆش تگدی امگک یۏرېپ
<br>
tilin sözlediñ hem yügürdüñ arıp
<br>
تیلین سؤزله‌دیڭ هم یۆگۆردۆڭ آرېپ
<br>
beyt 4924.
<br>
بیت (۴۹۲۴)
<br>
küdelim körelim yéme ay akı
<br>
کۆده‌لیم کؤره‌لیم ییمه آی آقې
<br>
negü ol âhır hal üd üdlek takı
<br>
نه‌گۆ اۏل آخر هال اۆد اۆدلک تاقې
<br>
beyt 4925.
<br>
بیت (۴۹۲۵)
<br>
kara tün içinde-turur kelgü iş
<br>
قارا تۆن ایچینده تورور کلگۆ ایش
<br>
yarutur yaruk kün ayâ edgü iş
<br>
یاروتور یاروق کۆن آیا ائدگۆ ایش
<br>
beyt 4926.
<br>
بیت (۴۹۲۶)
<br>
kuruğluğ-turur bu zamâneˆ yası
<br>
قوروغلوغ تورور بو زمانه یاسې
<br>
ara asğı tegrür arala yası
<br>
آرا آسغې تگرۆر آرالا یاسې
<br>
beyt 4927.
<br>
بیت (۴۹۲۷)
<br>
bayat hükmiñe kod kamuğ işlerig
<br>
بایات حُکمیڭه قۏد قاموغ ایشلریگ
<br>
üdi kelse itlür açar ay tirig
<br>
اۆدی کلسه ایتلۆر آچار آی تیریگ
<br>
beyt 4928.
<br>
بیت (۴۹۲۸)
<br>
kayu iş kılıp bulmasa ol tatığ
<br>
قایو ایش قېلېپ بولماسا اۏل تاتېغ
<br>
kodu bérgü ançan ay bilgi batığ
<br>
قۏدو بیرگۆ آنچان آی بیلگی باتېغ
<br>
beyt 4929.
<br>
بیت (۴۹۲۹)
<br>
bu dünyâ yañı bu ederse kaçar
<br>
بو دۆنیا یاڭې بو ائدرسه قاچار
<br>
kodu bérse ewre saña yol açar
<br>
قۏدو بیرسه ائوره ساڭا یۏل آچار
<br>
beyt 4930.
<br>
بیت (۴۹۳۰)
<br>
küdelim bir ança sınalım anu
<br>
کۆده‌لیم بیر آنچا سېنالېم آنو
<br>
negü teg âhır hal zamâneˆ küni
<br>
نه‌گۆ تگ آخر هال زمانه کۆنی
<br>
beyt 4931.
<br>
بیت (۴۹۳۱)
<br>
yana bolğa bizni tilegey turup
<br>
یانا بۏلغا بیزنی تیله‌گَی توروپ
<br>
özi öz yégin kılğa yetrü körüp
<br>
اؤزی اؤز ییگین قېلغا یئترۆ کؤرۆپ
<br>
beyt 4932.
<br>
بیت (۴۹۳۲)
<br>
muñar tegdi kesti sözini ilig
<br>
موڭار تگدی کستی سؤزینی ایلیگ
<br>
turup çıktı ögdülmiş akru silig
<br>
توروپ چېقتې اؤگدۆلمیش آقرو سیلیگ
<br>
beyt 4933.
<br>
بیت (۴۹۳۳)
<br>
yéme keçti kaç kün bu sözke adın
<br>
ییمه کئچتی قاچ کۆن بو سؤزکه آدېن
<br>
sakındı ilig baktı ördün kédin
<br>
ساقېندې ایلیگ باقتې اؤردۆن کیدین
<br>
68
<br>
۶۸
<br>
kün toğdı ilig odğurmışnı üçünç yolı ündeyü ıdmışın ayur
<br>
کۆن تۏغدې ایلیگ اۏدغورمېشنې اۆچۆنچ یۏلې اۆنده‌یۆ اېدمېشېن آیور
<br>
beyt 4934.
<br>
بیت (۴۹۳۴)
<br>
okıdı élig bir kün ögdülmişig
<br>
اۏقېدې ایلیگ بیر کۆن اؤگدۆلمیشیگ
<br>
ayur kılğu boldı saña bir işig
<br>
آیور قېلغو بۏلدې ساڭا بیر ایشیگ
<br>
beyt 4935.
<br>
بیت (۴۹۳۵)
<br>
okıdım kadaşıñ maña kelmedi
<br>
اۏقېدېم قاداشېڭ ماڭا کلمه‌دی
<br>
ol ârzû tilekni özüm bulmadı
<br>
اۏل آرزو تیلکنی اؤزۆم بولمادې
<br>
beyt 4936.
<br>
بیت (۴۹۳۶)
<br>
kiterdim men uş bu tilemiş tilek
<br>
کیتردیم من اوش بو تیله‌میش تیلک
<br>
adın boldı emdi tilekke yölek
<br>
آدېن بۏلدې ایمدی تیلککه یؤلک
<br>
beyt 4937.
<br>
بیت (۴۹۳۷)
<br>
bu ol kör bu künki tilekim meniñ
<br>
بو اۏل کؤر بو کۆنکی تیلکیم منیڭ
<br>
özüm bir yüzini köreyin anıñ
<br>
اؤزۆم بیر یۆزینی کؤره‌یین آنېڭ
<br>
beyt 4938.
<br>
بیت (۴۹۳۸)
<br>
añar men barayın ya kelsün maña
<br>
آڭار من بارایېن یا کلسۆن ماڭا
<br>
ziyâret üçün ol ay kızğu eñe
<br>
زیارت اۆچۆن اۏل آی قېزغو ایڭه
<br>
beyt 4939.
<br>
بیت (۴۹۳۹)
<br>
maña tuşsu bérsü bir öt saw erig
<br>
ماڭا توشسو بیرسۆ بیر اؤت ساو اریگ
<br>
yana yansu kılsu kılur işlerig
<br>
یانا یانسو قېلسو قېلور ایشلریگ
<br>
beyt 4940.
<br>
بیت (۴۹۴۰)
<br>
mañar asğı tegsün añar yası yok
<br>
ماڭار آسغې تیگسۆن آڭار یاسې یۏق
<br>
süzülsün özümdin kamuğ bulğanuk
<br>
سۆزۆلسۆن اؤزۆمدین قاموغ بولغانوق
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 4941.
<br>
بیت (۴۹۴۱)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
osuğluğ-turur çın ayâ kutluğ öz
<br>
اۏسوغلوغ تورور چېن آیا قوتلوغ اؤز
<br>
beyt 4942.
<br>
بیت (۴۹۴۲)
<br>
bu iş kılğa ilig tilese anı
<br>
بو ایش قېلغا ایلیگ تیله‌سه آنې
<br>
okıyın yana yarlıkasa méni
<br>
اۏقېیېن یانا یارلېقاسا مینی
<br>
beyt 4943.
<br>
بیت (۴۹۴۳)
<br>
barayın bu sözni añar sözleyin
<br>
بارایېن بو سؤزنی آڭار سؤزله‌یین
<br>
ilig barmasun men anı keldreyin
<br>
ایلیگ بارماسون من آنې کلدره‌یین
<br>
beyt 4944.
<br>
بیت (۴۹۴۴)
<br>
yana bir bitig yarlıkasun ilig
<br>
یانا بیر بیتیگ یارلېقاسون ایلیگ
<br>
okıp bütsü kelsü saña ol silig
<br>
اۏقېپ بۆتسۆ کلسۆ ساڭا اۏل سیلیگ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 4945.
<br>
بیت (۴۹۴۵)
<br>
ilig aydı emdi nerek bu bitig
<br>
ایلیگ آیدې ایمدی نه‌رک بو بیتیگ
<br>
bitigde bütünrek bütün sen tetig
<br>
بیتیگده بۆتۆنره‌ک بۆتۆن سن تتیگ
<br>
beyt 4946.
<br>
بیت (۴۹۴۶)
<br>
bitig bütmegü teg kişike bolur
<br>
بیتیگ بۆتمه‌گۆ تگ کیشیکه بۏلور
<br>
seniñde bütünrek adın kim bulur
<br>
سنیڭده بۆتۆنره‌ک آدېن کیم بولور
<br>
beyt 4947.
<br>
بیت (۴۹۴۷)
<br>
negü tér eşit yakşı yağma begi
<br>
نه‌گۆ تیر ائشیت یاقشې یاغما بگی
<br>
kamuğ iş içinde yetilmiş ögi
<br>
قاموغ ایش ایچینده یئتیلمیش اؤگی
<br>
beyt 4948.
<br>
بیت (۴۹۴۸)
<br>
yalawaçka bütse bitig ne kerek
<br>
یالاواچقا بۆتسه بیتیگ نه کیرک
<br>
bütünlük bulunsa itig ne kerek
<br>
بۆتۆنلۆک بولونسا ایتیگ نه کیرک
<br>
beyt 4949.
<br>
بیت (۴۹۴۹)
<br>
sözüñni tilin ay sözini eşit
<br>
سؤزۆڭنی تیلین آی سؤزینی ائشیت
<br>
takı bir bitig ay tetig ne kerek
<br>
تاقې بیر بیتیگ آی تتیگ نه کیرک
<br>
beyt 4950.
<br>
بیت (۴۹۵۰)
<br>
bu ança iş ermez ağır kelgü teg
<br>
بو آنچا ایش ایرمز آغېر کلگۆ تگ
<br>
bu iştin beliñlep yırak tezgü teg
<br>
بو ایشتین بئلیڭله‌پ یېراق تیزگۆ تگ
<br>
beyt 4951.
<br>
بیت (۴۹۵۱)
<br>
nerek munça sözke bitig ya itig
<br>
نه‌رک مونچا سؤزکه بیتیگ یا ایتیگ
<br>
bütun sen bitig sen maña ay tetig
<br>
بۆتۆن سن بیتیگ سن ماڭا آی تتیگ
<br>
beyt 4952.
<br>
بیت (۴۹۵۲)
<br>
maña kelsü tuşsu yana barsu terk
<br>
ماڭا کلسۆ توشسو یانا بارسو ترک
<br>
küçün tıdmağay men aña bérdim erk
<br>
کۆچۆن تېدماغای من آڭا بیردیم ارک
<br>
beyt 4953.
<br>
بیت (۴۹۵۳)
<br>
ıdur-men séni kör bu hâcet üçün
<br>
اېدور من سینی کؤر بو حاجت اۆچۆن
<br>
okı edgü birle okıma küçün
<br>
اۏقې ائدگۆ بیرله اۏقېما کۆچۆن
<br>
beyt 4954.
<br>
بیت (۴۹۵۴)
<br>
berü kelmese men barayın naru
<br>
بئرۆ کلمه‌سه من بارایېن نارو
<br>
yüzini köreyin yanayın berü
<br>
یۆزینی کؤره‌یین یانایېن بئرۆ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 4955.
<br>
بیت (۴۹۵۵)
<br>
yanut bérdi ögdülmiş aydı tilek
<br>
یانوت بیردی اؤگدۆلمیش آیدې تیلک
<br>
tükel bolğa bolsa bayattın yölek
<br>
تۆکل بۏلغا بۏلسا بایاتتېن یؤلک
<br>
beyt 4956.
<br>
بیت (۴۹۵۶)
<br>
özümdin yana ok katığlaña-men
<br>
اؤزۆمدین یانا اۏق قاتېغلاڭا من
<br>
bu ârzû tilekiñ tükel kılğa men
<br>
بو آرزو تیلکیڭ تۆکل قېلغا من
<br>
beyt 4957.
<br>
بیت (۴۹۵۷)
<br>
ilig altunı inç esen bolsunı
<br>
ایلیگ آلتونې اینچ اسن بۏلسونې
<br>
bayat birge barça tilek kolsunı
<br>
بایات بیرگه بارچا تیلک قۏلسونې
<br>
beyt 4958.
<br>
بیت (۴۹۵۸)
<br>
turup çıktı atlandı keldi yana
<br>
توروپ چېقتې آتلاندې کلدی یانا
<br>
tüşüp kirdi ewke suçuldı tona
<br>
تۆشۆپ کیردی ائوکه سوچولدې تۏنا
<br>
beyt 4959.
<br>
بیت (۴۹۵۹)
<br>
kızıl yüz öñi oñdı boldı sarığ
<br>
قېزېل یۆز اؤڭی اۏڭدې بۏلدې سارېغ
<br>
ajun boldı altun öñgi teg arığ
<br>
آژون بۏلدې آلتون اؤڭگی تگ آرېغ
<br>
beyt 4960.
<br>
بیت (۴۹۶۰)
<br>
yaşık türtti yüzke sarığ za‘ferân
<br>
یاشېق تۆرتتی یۆزکه سارېغ زعفران
<br>
özin kıldı mînâ öñi teg cihân
<br>
اؤزین قېلدې مینا اؤڭی تگ جهان
<br>
beyt 4961.
<br>
بیت (۴۹۶۱)
<br>
kalık bütrü tuttı sewügler kaşı
<br>
قالېق بۆترۆ توتتې سئوۆگلر قاشې
<br>
ajun boldı zengî habeş kırtışı
<br>
آژون بۏلدې زنگی حبش قېرتېشې
<br>
beyt 4962.
<br>
بیت (۴۹۶۲)
<br>
yédi içti yundı yetürdi namâz
<br>
ییدی ایچتی یوندې یئتۆردی ناماز
<br>
töşek koldı yattı udıp bardı az
<br>
تؤشک قۏلدې یاتتې اودېپ باردې آز
<br>
beyt 4963.
<br>
بیت (۴۹۶۳)
<br>
sarığ sandwaç ötti ünün sayradı
<br>
سارېغ ساندواچ اؤتتی اۆنۆن سایرادې
<br>
beliñlep odundı usı kelmedi
<br>
بئلیڭله‌پ اۏدوندې اوسې کلمه‌دی
<br>
beyt 4964.
<br>
بیت (۴۹۶۴)
<br>
oduğ yattı ança anı tıñlayu
<br>
اۏدوغ یاتتې آنچا آنې تېڭلایو
<br>
awındı ol ünke turup tañlayu
<br>
آوېندې اۏل اۆنکه توروپ تاڭلایو
<br>
beyt 4965.
<br>
بیت (۴۹۶۵)
<br>
usı yitti artuk uzadı tüni
<br>
اوسې ییتتی آرتوق اوزادې تۆنی
<br>
küsüş boldı ârzûn yaruğu küni
<br>
کۆسۆش بۏلدې آرزون یاروغو کۆنی
<br>
beyt 4966.
<br>
بیت (۴۹۶۶)
<br>
kalık yırttı kedmiş kara köñlekin
<br>
قالېق یېرتتې کئدمیش قارا کؤڭلکین
<br>
açıldı yaruk yüz kötürdi egin
<br>
آچېلدې یاروق یۆز کؤتۆردی اگین
<br>
beyt 4967.
<br>
بیت (۴۹۶۷)
<br>
küle baktı örlep talu kız yüzi
<br>
کۆله باقتې اؤرله‌پ تالو قېز یۆزی
<br>
yarudı bu dünyâ iri hem kuzı
<br>
یارودې بو دۆنیا ایری هم قوزې
<br>
beyt 4968.
<br>
بیت (۴۹۶۸)
<br>
toğa keldi örlep çıkardı yüzin
<br>
تۏغا کلدی اؤرله‌پ چېقاردې یۆزین
<br>
yaruk kıldı dünyâ kolın hem özin
<br>
یاروق قېلدې دۆنیا قۏلېن هم اؤزین
<br>
beyt 4969.
<br>
بیت (۴۹۶۹)
<br>
yana koptı yundı tonandı tükel
<br>
یانا قۏپتې یوندې تۏناندې تۆکل
<br>
namâz kıldı özke yorup edgü fâl
<br>
ناماز قېلدې اؤزکه یۏروپ ائدگۆ فال
<br>
beyt 4970.
<br>
بیت (۴۹۷۰)
<br>
atın tuttı mindi bir oğlan bile
<br>
آتېن توتتې میندی بیر اۏغلان بیله
<br>
kadaşı tapa bardı sewnü küle
<br>
قاداشې تاپا باردې سئونۆ کۆله
<br>
beyt 4971.
<br>
بیت (۴۹۷۱)
<br>
yakın tegdi erse anıñ üskiñe
<br>
یاقېن تگدی ایرسه آنېڭ اۆسکیڭه
<br>
tüşüp bardı akru yorıp kapğıña
<br>
تۆشۆپ باردې آقرو یۏرېپ قاپغېڭا
<br>
beyt 4972.
<br>
بیت (۴۹۷۲)
<br>
tokıdı kapuğ akru elgin tutup
<br>
تۏقېدې قاپوغ آقرو ائلگین توتوپ
<br>
turup çıktı terkin kadaşı ukup
<br>
توروپ چېقتې ترکین قاداشې اوقوپ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 4973.
<br>
بیت (۴۹۷۳)
<br>
közün kördi erse kör ögdülmişig
<br>
کؤزۆن کؤردی ایرسه کؤر اؤگدۆلمیشیگ
<br>
ayur ay kadaşım uzattıñ işig
<br>
آیور آی قاداشېم اوزاتتېڭ ایشیگ
<br>
beyt 4974.
<br>
بیت (۴۹۷۴)
<br>
nelük emgetürsen özüñni küçün
<br>
نه‌لۆک امگتۆرسن اؤزۆڭنی کۆچۆن
<br>
negüke karışıñ maña bu öçün
<br>
نه‌گۆکه قارېشېڭ ماڭا بو اؤچۆن
<br>
beyt 4975.
<br>
بیت (۴۹۷۵)
<br>
yorı kel kirelim maña ay sözüg
<br>
یۏرې کل کیره‌لیم ماڭا آی سؤزۆگ
<br>
nelük ewre keldi yana bu özüñ
<br>
نه‌لۆک ائوره کلدی یانا بو اؤزۆڭ
<br>
beyt 4976.
<br>
بیت (۴۹۷۶)
<br>
turup ewke kirdi bu iki kadaş
<br>
توروپ ائوکه کیردی بو ایکی قاداش
<br>
kadaşıña zâhid alın tügdi kaş
<br>
قاداشېڭا زاهد آلېن تۆگدی قاش
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 4977.
<br>
بیت (۴۹۷۷)
<br>
keligli kadaşı ayur ay tüzüm
<br>
کلیگلی قاداشې آیور آی تۆزۆم
<br>
kaşıñ tügme aşnu eşitgil sözüm
<br>
قاشېڭ تۆگمه آشنو ائشیتگیل سؤزۆم
<br>
beyt 4978.
<br>
بیت (۴۹۷۸)
<br>
sen aymış sözüg barça eksüksüzün
<br>
سن آیمېش سؤزۆگ بارچا اکسۆکسۆزۆن
<br>
iligke tegürdüm ötündüm özün
<br>
ایلیگکه تیگۆردۆم اؤتۆندۆم اؤزۆن
<br>
beyt 4979.
<br>
بیت (۴۹۷۹)
<br>
eşitti ilig söz tükel tıñladı
<br>
ائشیتتی ایلیگ سؤز تۆکل تېڭلادې
<br>
sözüñni eşitti üküş teñledi
<br>
سؤزۆڭنی ائشیتتی اۆکۆش تڭله‌دی
<br>
beyt 4980.
<br>
بیت (۴۹۸۰)
<br>
kodu bérdi emdi séni ay kadaş
<br>
قۏدو بیردی ایمدی سینی آی قاداش
<br>
munıñda adın bir tilek koldı taş
<br>
مونېڭدا آدېن بیر تیلک قۏلدې تاش
<br>
beyt 4981.
<br>
بیت (۴۹۸۱)
<br>
méni sözçi ıdtı bu işke saña
<br>
مینی سؤزچی اېدتې بو ایشکه ساڭا
<br>
uwut kılmağıl sen méni ay toña
<br>
اوووت قېلماغېل سن مینی آی تۏڭا
<br>
beyt 4982.
<br>
بیت (۴۹۸۲)
<br>
kamuğ neñke had ol teñi belgülüg
<br>
قاموغ نڭکه حد اۏل تڭی بلگۆلۆگ
<br>
teriginde keçürme işiñ ay külüg
<br>
تیریگینده کئچۆرمه ایشیڭ آی کۆلۆگ
<br>
beyt 4983.
<br>
بیت (۴۹۸۳)
<br>
negü tér eşitgil ukuşluğ tili
<br>
نه‌گۆ تیر ائشیتگیل اوقوشلوغ تیلی
<br>
kamuğ neñke yañzağ bu ol söz ulı
<br>
قاموغ نڭکه یاڭزاغ بو اۏل سؤز اولې
<br>
beyt 4984.
<br>
بیت (۴۹۸۴)
<br>
teñinde keçürme kamuğ işni sen
<br>
تڭینده کئچۆرمه قاموغ ایشنی سن
<br>
teñinde keçürse yana kaçğa san
<br>
تڭینده کئچۆرسه یانا قاچغا سان
<br>
beyt 4985.
<br>
بیت (۴۹۸۵)
<br>
kamuğ işke yañzağ teñi ol yañı
<br>
قاموغ ایشکه یاڭزاغ تڭی اۏل یاڭې
<br>
kamuğ neñ teñi birle boldı esen
<br>
قاموغ نڭ تڭی بیرله بۏلدې اسن
<br>
beyt 4986.
<br>
بیت (۴۹۸۶)
<br>
ilig kodtı emdi ozakı tilek
<br>
ایلیگ قۏدتې ایمدی اۏزاقې تیلک
<br>
okır bir ziyâretka bolğıl yölek
<br>
اۏقېر بیر زیارتقا بۏلغېل یؤلک
<br>
beyt 4987.
<br>
بیت (۴۹۸۷)
<br>
barıp tuş añar sen ya kelsün saña
<br>
بارېپ توش آڭار سن یا کلسۆن ساڭا
<br>
yüzüñ körsüni bir ay köñli kéñ e
<br>
یۆزۆڭ کؤرسۆنی بیر آی کؤڭلی کیڭ ائ
<br>
beyt 4988.
<br>
بیت (۴۹۸۸)
<br>
munıñda yası yok saña ay kadaş
<br>
مونېڭدا یاسې یۏق ساڭا آی قاداش
<br>
bolu bér maña sen ayâ bağrı taş
<br>
بۏلو بیر ماڭا سن آیا باغرې تاش
<br>
beyt 4989.
<br>
بیت (۴۹۸۹)
<br>
ilig me idi edgü sultân-turur
<br>
ایلیگ مه ایدی ائدگۆ سلطان تورور
<br>
çığayka yawuzka sewüg cân-turur
<br>
چېغایقا یاووزقا سئوۆگ جان تورور
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 4990.
<br>
بیت (۴۹۹۰)
<br>
yanut bérdi odğurmış aydı bu söz
<br>
یانوت بیردی اۏدغورمېش آیدې بو سؤز
<br>
ukuşka yakın ol ayâ köñli tüz
<br>
اوقوشقا یاقېن اۏل آیا کؤڭلی تۆز
<br>
beyt 4991.
<br>
بیت (۴۹۹۱)
<br>
müsülmân kadaşka müsülmân kadaş
<br>
مسلمان قاداشقا مسلمان قاداش
<br>
ziyâret kılur ok ay köñli tüdeş
<br>
زیارت قېلور اۏق آی کؤڭلی تۆدش
<br>
beyt 4992.
<br>
بیت (۴۹۹۲)
<br>
bu sözke egildim bérür-men boyun
<br>
بو سؤزکه ایگیلدیم بیرۆر من بۏیون
<br>
ziyâret kılayın añar men bu kün
<br>
زیارت قېلایېن آڭار من بو کۆن
<br>
beyt 4993.
<br>
بیت (۴۹۹۳)
<br>
munıñda oza barmadım men añar
<br>
مونېڭدا اۏزا بارمادېم من آڭار
<br>
öz asğı tiler erdi méndin sıñar
<br>
اؤز آسغې تیلر ایردی میندین سېڭار
<br>
beyt 4994.
<br>
بیت (۴۹۹۴)
<br>
anı küdtı tuttı könilik yolın
<br>
آنې کۆدتی توتتې کؤنیلیک یۏلېن
<br>
kirür-men könilikke köndüm bilin
<br>
کیرۆر من کؤنیلیککه کؤندۆم بیلین
<br>
beyt 4995.
<br>
بیت (۴۹۹۵)
<br>
barayın iligke ilig kelmesün
<br>
بارایېن ایلیگکه ایلیگ کلمه‌سۆن
<br>
mañar tegsü emgek añar tegmesün
<br>
ماڭار تگسۆ امگک آڭار تگمه‌سۆن
<br>
beyt 4996.
<br>
بیت (۴۹۹۶)
<br>
ilig él begi ol bodunka uluğ
<br>
ایلیگ ایل بگی اۏل بۏدونقا اولوغ
<br>
añar kılğu hürmet ağırlık kamuğ
<br>
آڭار قېلغو حرمت آغېرلېق قاموغ
<br>
beyt 4997.
<br>
بیت (۴۹۹۷)
<br>
yorık tüzse ötrü könitse sözi
<br>
یۏرېق تۆزسه اؤترۆ کؤنیتسه سؤزی
<br>
arıtsa élinde isizler izi
<br>
آرېتسا ایلینده ایسیزلر ایزی
<br>
beyt 4998.
<br>
بیت (۴۹۹۸)
<br>
negü tér eşitgil ay bilgi teñiz
<br>
نه‌گۆ تیر ائشیتگیل آی بیلگی تڭیز
<br>
ukuşluğ amul köñli yüksek ediz
<br>
اوقوشلوغ آمول کؤڭلی یۆکسک ائدیز
<br>
beyt 4999.
<br>
بیت (۴۹۹۹)
<br>
ra‘îyetka vâcib begi yarlığı
<br>
رعیّتکه واجب بگی یارلېغې
<br>
ağır tutsa estıp kiçig uluğı
<br>
آغېر توتسا ائستېپ کیچیگ اولوغې
<br>
beyt 5000.
<br>
بیت (۵۰۰۰)
<br>
ağırlağu begler özin hem sözin
<br>
آغېرلاغو بگلر اؤزین هم سؤزین
<br>
kerek hindû bolsun kümüş yuluğı
<br>
کیرک هندو بۏلسون کۆمۆش یولوغې
<br>
beyt 5001.
<br>
بیت (۵۰۰۱)
<br>
ağırlar-men emdi ilig yarlığın
<br>
آغېرلار من ایمدی ایلیگ یارلېغېن
<br>
ziyâret kılur-men bolur-men yakın
<br>
زیارت قېلورمن بۏلور من یاقېن
<br>
beyt 5002.
<br>
بیت (۵۰۰۲)
<br>
yorı yanğıl emdi éligke sözüm
<br>
یۏرې یانغېل ایمدی ایلیگکه سؤزۆم
<br>
tegürgil kelür tép munu bu özüm
<br>
تگۆرگیل کلۆر تیپ مونو بو اؤزۆم
<br>
beyt 5003.
<br>
بیت (۵۰۰۳)
<br>
yaruk dünyâ yüzke eşünse eşük
<br>
یاروق دۆنیا یۆزکه ائشۆنسه ائشۆک
<br>
men ötrü barayın ay eski tüşük
<br>
من اؤترۆ بارایېن آی اسکی تۆشۆک
<br>
beyt 5004.
<br>
بیت (۵۰۰۴)
<br>
kişi körse kündüz méni soñdağa
<br>
کیشی کؤرسه کۆندۆز مینی سۏڭداغا
<br>
özin otka atğa méni sözlege
<br>
اؤزین اۏتقا آتغا مینی سؤزله‌گه
<br>
beyt 5005.
<br>
بیت (۵۰۰۵)
<br>
yorı barğıl emdi sen ewde küdez
<br>
یۏرې بارغېل ایمدی سن ائوده کۆدز
<br>
saña kelge men anda yatma sen az
<br>
ساڭا کلگه من آندا یاتما سن آز
<br>
beyt 5006.
<br>
بیت (۵۰۰۶)
<br>
eñ aşnu saña men tuşayın barıp
<br>
اڭ آشنو ساڭا من توشایېن بارېپ
<br>
neteg kılğu andın kılalım yorıp
<br>
نه‌تگ قېلغو آندېن قېلالېم یۏرېپ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 5007.
<br>
بیت (۵۰۰۷)
<br>
sewindi kör ögdülmiş aydı cevâb
<br>
سئویندی کؤر اؤگدۆلمیش آیدې جواب
<br>
idi körklüg ol bu yéme ked savâb
<br>
ایدی کؤرکلۆگ اۏل بو ییمه کد صواب
<br>
beyt 5008.
<br>
بیت (۵۰۰۸)
<br>
barayın-men emdi ilike turup
<br>
بارایېن من ایمدی ایلیکه توروپ
<br>
ayayın bu sözler sewinsün ukup
<br>
آیایېن بو سؤزلر سئوینسۆن اوقوپ
<br>
beyt 5009.
<br>
بیت (۵۰۰۹)
<br>
meniñde basa sen bütürgil sözüg
<br>
منیڭده باسا سن بۆتۆرگیل سؤزۆگ
<br>
umınç kılmış üdte yetürgil özüñ
<br>
اومېنچ قېلمېش اۆدته یئتۆرگیل اؤزۆڭ
<br>
beyt 5010.
<br>
بیت (۵۰۱۰)
<br>
ikigü sözi tındı bir söz öze
<br>
ایکیگۆ سؤزی تېندې بیر سؤز اؤزه
<br>
sewinçin turup çıktı kaşın yaza
<br>
سئوینچین توروپ چېقتې قاشېن یازا
<br>
beyt 5011.
<br>
بیت (۵۰۱۱)
<br>
yana ok tutuzdı ayur ay kadaş
<br>
یانا اۏق توتوزدې آیور آی قاداش
<br>
sözüg kıyma kelgil ay köñli tüdeş
<br>
سؤزۆگ قېیما کلگیل آی کؤڭلی تۆدش
<br>
beyt 5012.
<br>
بیت (۵۰۱۲)
<br>
yaşık yérke yansa yüzin kizlese
<br>
یاشېق ییرکه یانسا یۆزین کیزله‌سه
<br>
kömür kırtışı dünyâ yüzke basa
<br>
کؤمۆر قېرتېشې دۆنیا یۆزکه باسا
<br>
beyt 5013.
<br>
بیت (۵۰۱۳)
<br>
séni küdge-men ewde kelgil maña
<br>
سینی کۆدگه من ائوده کلگیل ماڭا
<br>
yarağın körüp iş kılayın saña
<br>
یاراغېن کؤرۆپ ایش قېلایېن ساڭا
<br>
beyt 5014.
<br>
بیت (۵۰۱۴)
<br>
atın mindi keldi iligke turup
<br>
آتېن میندی کلدی ایلیگکه توروپ
<br>
tüşüp kirdi ilig tapa yol kolup
<br>
تۆشۆپ کیردی ایلیگ تاپا یۏل قۏلوپ
<br>
beyt 5015.
<br>
بیت (۵۰۱۵)
<br>
tegürdi iligke ukulmış sözin
<br>
تگۆردی ایلیگکه اوقولمېش سؤزین
<br>
sewindi ilig yazdı kaşın közin
<br>
سئویندی ایلیگ یازدې قاشېن کؤزین
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 5016.
<br>
بیت (۵۰۱۶)
<br>
ayur edgü boldı bu bir iş barı
<br>
آیور ائدگۆ بۏلدې بو بیر ایش بارې
<br>
sözüg teg çın erse ol aymışları
<br>
سؤزۆگ تگ چېن ایرسه اۏل آیمېشلارې
<br>
beyt 5017.
<br>
بیت (۵۰۱۷)
<br>
yana aydı ilig ne üdke kelir
<br>
یانا آیدې ایلیگ نه اۆدکه کلیر
<br>
kayuda tuşar-men angar ay bilir
<br>
قایودا توشار من آنقار آی بیلیر
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 5018.
<br>
بیت (۵۰۱۸)
<br>
yanut bérdi ögdülmiş aydı kéçe
<br>
یانوت بیردی اؤگدۆلمیش آیدې کیچه
<br>
yaruk dünyâ meñzi tünerse çiçe
<br>
یاروق دۆنیا مڭزی تۆنرسه چیچه
<br>
beyt 5019.
<br>
بیت (۵۰۱۹)
<br>
meniñ ewke kelmek-turur ol maña
<br>
منیڭ ائوکه کلمک تورور اۏل ماڭا
<br>
kaçan kel tése sen kelir ol saña
<br>
قاچان کل تیسه سن کلیر اۏل ساڭا
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5020.
<br>
بیت (۵۰۲۰)
<br>
ilig aydı emgep yügürdüñ üküş
<br>
ایلیگ آیدې امگه‌پ یۆگۆردۆڭ اۆکۆش
<br>
yanut bérsü teñri ol emgekke tuş
<br>
یانوت بیرسۆ تڭری اۏل امگککه توش
<br>
beyt 5021.
<br>
بیت (۵۰۲۱)
<br>
bu erdi meniñ bu igimke emi
<br>
بو ایردی منیڭ بو ایگیمکه ائمی
<br>
sewindürdi emdi meniñ köñlümi
<br>
سئویندۆردی ایمدی منیڭ کؤڭلۆمی
<br>
beyt 5022.
<br>
بیت (۵۰۲۲)
<br>
sen ewde küdez kelse eştür maña
<br>
سن ائوده کۆدز کلسه ائشتۆر ماڭا
<br>
kişi barğa méndin okıtçı saña
<br>
کیشی بارغا میندین اۏقېتچې ساڭا
<br>
beyt 5023.
<br>
بیت (۵۰۲۳)
<br>
kadaşıñnı alğıl maña kel turup
<br>
قاداشېڭنې آلغېل ماڭا کل توروپ
<br>
ziyâret kılayın yüzini körüp
<br>
زیارت قېلایېن یۆزینی کؤرۆپ
<br>
beyt 5024.
<br>
بیت (۵۰۲۴)
<br>
muñar meñzetür emdi bilge sözin
<br>
موڭار مڭزتۆر ایمدی بیلگه سؤزین
<br>
negü tér eşitgil bu tüpi tözin
<br>
نه‌گۆ تیر ائشیتگیل بو تۆپی تؤزین
<br>
beyt 5025.
<br>
بیت (۵۰۲۵)
<br>
kişi köñli tutçı tiler ârzûnı
<br>
کیشی کؤڭلی توتچې تیلر آرزونې
<br>
awıtur tilek bulğuka özini
<br>
آوېتور تیلک بولغوقا اؤزینی
<br>
beyt 5026.
<br>
بیت (۵۰۲۶)
<br>
kalı bulsa ârzû tilekin tükel
<br>
قالې بولسا آرزو تیلکین تۆکل
<br>
köñül kötrür anda keser sözini
<br>
کؤڭۆل کؤترۆر آندا کَسَر سؤزینی
<br>
beyt 5027.
<br>
بیت (۵۰۲۷)
<br>
ilel tép turup çıktı ögdülmişe
<br>
ایلل تیپ توروپ چېقتې اؤگدۆلمیشه
<br>
ewiñe kelip kirdi kıldı tüşe
<br>
ائویڭه کلیپ کیردی قېلدې تۆشه
<br>
beyt 5028.
<br>
بیت (۵۰۲۸)
<br>
yaşık yérke indi yüzin kizledi
<br>
یاشېق ییرکه ایندی یۆزین کیزله‌دی
<br>
kararıp tuman tozdı dünyâ tudı
<br>
قارارېپ تومان تۏزدې دۆنیا تودې
<br>
beyt 5029.
<br>
بیت (۵۰۲۹)
<br>
ajun tul tonın kedti kaşın tügüp
<br>
آژون تول تۏنېن کئدتی قاشېن تۆگۆپ
<br>
kalık yek yüzi teg karardı oñup
<br>
قالېق یئک یۆزی تگ قاراردې اۏڭوپ
<br>
beyt 5030.
<br>
بیت (۵۰۳۰)
<br>
kamuğ teprenür tındı yumdı közi
<br>
قاموغ تپره‌نۆر تېندې یومدې کؤزی
<br>
çoğı ün kesildi tirigler sözi
<br>
چۏغې اۆن کسیلدی تیریگلر سؤزی
<br>
69
<br>
۶۹
<br>
odğurmış ögdülmiş tapa kelmişin ayur
<br>
اۏدغورمېش اؤگدۆلمیش تاپا کلمیشین آیور
<br>
beyt 5031.
<br>
بیت (۵۰۳۱)
<br>
turup akru keldi kör odğurmışa
<br>
توروپ آقرو کلدی کؤر اۏدغورمېشا
<br>
küdezip körü aldı ögdülmişe
<br>
کۆدزیپ کؤرۆ آلدې اؤگدۆلمیشه
<br>
beyt 5032.
<br>
بیت (۵۰۳۲)
<br>
selâm kıldı ötrü alıştı elig
<br>
سلام قېلدې اؤترۆ آلېشتې ائلیگ
<br>
turup ewke kirdi bu iki silig
<br>
توروپ ائوکه کیردی بو ایکی سیلیگ
<br>
beyt 5033.
<br>
بیت (۵۰۳۳)
<br>
aş içgü çıkardı yétürdi körü
<br>
آش ایچگۆ چېقاردې ییتۆردی کؤرۆ
<br>
kişi ıdtı ilig tapa ukturu
<br>
کیشی اېدتې ایلیگ تاپا اوقتورو
<br>
beyt 5034.
<br>
بیت (۵۰۳۴)
<br>
eşitti ilig kıldı yandru cevâb
<br>
ائشیتتی ایلیگ قېلدې یاندرو جواب
<br>
okıdı olarıg yakınlık ulap
<br>
اۏقېدې اۏلارېق یاقېنلېق اولاپ
<br>
70
<br>
۷۰
<br>
kün toğdı ilig odğurmış birle körüşmişin ayur
<br>
کۆن تۏغدې ایلیگ اۏدغورمېش بیرله کؤرۆشمیشین آیور
<br>
beyt 5035.
<br>
بیت (۵۰۳۵)
<br>
ikigü turup bardı ilig tapa
<br>
ایکیگۆ توروپ باردې ایلیگ تاپا
<br>
körü aldı ilig yorıdı kopa
<br>
کؤرۆ آلدې ایلیگ یۏرېدې قۏپا
<br>
beyt 5036.
<br>
بیت (۵۰۳۶)
<br>
selâm kıldı ilig eñ aşnu körüp
<br>
سلام قېلدې ایلیگ اڭ آشنو کؤرۆپ
<br>
‘aleyk bérdi zâhid selâmka turup
<br>
علیک بیردی زاهد سلامقا توروپ
<br>
beyt 5037.
<br>
بیت (۵۰۳۷)
<br>
eligleşti ilig bu zâhid bile
<br>
ایلیگلشتی ایلیگ بو زاهد بیله
<br>
ayıttı ilig yazlu sewnü küle
<br>
آیېتتې ایلیگ یازلو سئونۆ کۆله
<br>
beyt 5038.
<br>
بیت (۵۰۳۸)
<br>
orun kıldı artuk öziñe yakın
<br>
اۏرون قېلدې آرتوق اؤزیڭه یاقېن
<br>
ağırladı aşru bağırsaklıkın
<br>
آغېرلادې آشرو باغېرساقلېقېن
<br>
beyt 5039.
<br>
بیت (۵۰۳۹)
<br>
ayur emgediñ sen ay odğurmış a
<br>
آیور امگه‌دیڭ سن آی اۏدغورمېش آ
<br>
yadağın bu yérke özüñ kelmiş e
<br>
یاداغېن بو ییرکه اؤزۆڭ کلمیش ائ
<br>
odğurmış cevâbı iligke
<br>
اۏدغورمېش جوابې ایلیگکه
<br>
beyt 5040.
<br>
بیت (۵۰۴۰)
<br>
yanut bérdi odğurmış aydı közüm
<br>
یانوت بیردی اۏدغورمېش آیدې کؤزۆم
<br>
séni kördi emgek unıttı özüm
<br>
سینی کؤردی امگک اونېتتې اؤزۆم
<br>
beyt 5041.
<br>
بیت (۵۰۴۱)
<br>
özüm ârzûlap keldi emdi saña
<br>
اؤزۆم آرزولاپ کلدی ایمدی ساڭا
<br>
nelük teggey emgek ay ilig maña
<br>
نه‌لۆک تگگَی امگک آی ایلیگ ماڭا
<br>
beyt 5042.
<br>
بیت (۵۰۴۲)
<br>
kişi öz tilekin yorısa barıp
<br>
کیشی اؤز تیلکین یۏرېسا بارېپ
<br>
tegir terk tilekke bu kalmaz arıp
<br>
تگیر ترک تیلککه بو قالماز آرېپ
<br>
beyt 5043.
<br>
بیت (۵۰۴۳)
<br>
negü tér eşitgil böke yawğusı
<br>
نه‌گۆ تیر ائشیتگیل بؤکه یاوغوسې
<br>
ukuş birle yadmış ajunka küsi
<br>
اوقوش بیرله یادمېش آژونقا کۆسی
<br>
beyt 5044.
<br>
بیت (۵۰۴۴)
<br>
köñül ârzûlasa yırak yér yağuk
<br>
کؤڭۆل آرزولاسا یېراق ییر یاغوق
<br>
bolur terk tilekin bulur ol anuk
<br>
بۏلور ترک تیلکین بولور اۏل آنوق
<br>
beyt 5045.
<br>
بیت (۵۰۴۵)
<br>
köñül birle mañsa kişi ârzûlap
<br>
کؤڭۆل بیرله ماڭسا کیشی آرزولاپ
<br>
tegir ârzûka terk yağukluk ulap
<br>
تگیر آرزوقا ترک یاغوقلوق اولاپ
<br>
beyt 5046.
<br>
بیت (۵۰۴۶)
<br>
köñülsüz kayu yérke mañsa adak
<br>
کؤڭۆلسۆز قایو ییرکه ماڭسا آداق
<br>
neçe yér yakın erse boldı yırak
<br>
نئچه ییر یاقېن ایرسه بۏلدې یېراق
<br>
beyt 5047.
<br>
بیت (۵۰۴۷)
<br>
adakın yorığlıka emgek tegir
<br>
آداقېن یۏرېغلېقا امگک تگیر
<br>
köñül birle mañsa ol emgek barır
<br>
کؤڭۆل بیرله ماڭسا اۏل امگک بارېر
<br>
beyt 5048.
<br>
بیت (۵۰۴۸)
<br>
köñül birle keldim saña ay ilig
<br>
کؤڭۆل بیرله کلدیم ساڭا آی ایلیگ
<br>
kaçan tegge emgek yetürgil bilig
<br>
قاچان تگگه امگک یئتۆرگیل بیلیگ
<br>
beyt 5049.
<br>
بیت (۵۰۴۹)
<br>
köñül kimni sewse tilese bakın
<br>
کؤڭۆل کیمنی سئوسه تیله‌سه باقېن
<br>
neçe yér yırak erse boldı yakın
<br>
نئچه ییر یېراق ایرسه بۏلدې یاقېن
<br>
ilig su’âli odğurmışka
<br>
ایلیگ سؤالی اۏدغورمېشقا
<br>
beyt 5050.
<br>
بیت (۵۰۵۰)
<br>
ilig aydı sözde eñ aşnu saña
<br>
ایلیگ آیدې سؤزده اڭ آشنو ساڭا
<br>
ayıtğu sözüm bar ayu bér maña
<br>
آیېتغو سؤزۆم بار آیو بیر ماڭا
<br>
beyt 5051.
<br>
بیت (۵۰۵۱)
<br>
sen emdi köñül birle keldiñ maña
<br>
سن ایمدی کؤڭۆل بیرله کلدیڭ ماڭا
<br>
velîkin neteg ol bu iş ay toña
<br>
ولکن نه‌تگ اۏل بو ایش آی تۏڭا
<br>
beyt 5052.
<br>
بیت (۵۰۵۲)
<br>
bilir sen selâm fazlı artuk uluğ
<br>
بیلیر سن سلام فضلی آرتوق اولوغ
<br>
kim aşnu aşunsa açar bu yoluğ
<br>
کیم آشنو آشونسا آچار بو یۏلوغ
<br>
beyt 5053.
<br>
بیت (۵۰۵۳)
<br>
méni kördüñ erse selâm kılmadıñ
<br>
مینی کؤردۆڭ ایرسه سلام قېلمادېڭ
<br>
bu fazlığ muyanığ kalı kolmadıñ
<br>
بو فضلېغ مویانېغ قالې قۏلمادېڭ
<br>
odğurmış cevâbı iligke
<br>
اۏدغورمېش جوابې ایلیگکه
<br>
beyt 5054.
<br>
بیت (۵۰۵۴)
<br>
yanut bérdi odğurmış aydı selâm
<br>
یانوت بیردی اۏدغورمېش آیدې سلام
<br>
bilip kılmadım men eñ aşnu ulam
<br>
بیلیپ قېلمادېم من اڭ آشنو اولام
<br>
beyt 5055.
<br>
بیت (۵۰۵۵)
<br>
selâm ol kişike selâmet yolı
<br>
سلام اۏل کیشیکه سلامت یۏلې
<br>
selâm kıldı erse uruldı ulı
<br>
سلام قېلدې ایرسه اورولدې اولې
<br>
beyt 5056.
<br>
بیت (۵۰۵۶)
<br>
selâm ol kişike imînlik emân
<br>
سلام اۏل کیشیکه امینلیک ایمان
<br>
selâm kılsa ötrü imîn boldı cân
<br>
سلام قېلسا اؤترۆ امین بۏلدې جان
<br>
beyt 5057.
<br>
بیت (۵۰۵۷)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
eşitgil munı sen ayâ köñli tüz
<br>
ائشیتگیل مونې سن آیا کؤڭلی تۆز
<br>
beyt 5058.
<br>
بیت (۵۰۵۸)
<br>
emân bérdi erke selâm kılğuçı
<br>
ایمان بیردی ارکه سلام قېلغوچې
<br>
selâmet bulundı ‘aleyk alğuçı
<br>
سلامت بولوندې علیک آلغوچې
<br>
beyt 5059.
<br>
بیت (۵۰۵۹)
<br>
selâm ol selâmet kişi şerriñe
<br>
سلام اۏل سلامت کیشی شرّیڭه
<br>
selâmetlık aldı yanut kılğuçı
<br>
سلامتلیک آلدې یانوت قېلغوچې
<br>
beyt 5060.
<br>
بیت (۵۰۶۰)
<br>
uluğlar kerek kim kiçigke selâm
<br>
اولوغلار کیرک کیم کیچیگکه سلام
<br>
aşundursa ötrü bolur iş temâm
<br>
آشوندورسا اؤترۆ بۏلور ایش تمام
<br>
beyt 5061.
<br>
بیت (۵۰۶۱)
<br>
kiçig tutsa kılsa uluğlar sözi
<br>
کیچیگ توتسا قېلسا اولوغلار سؤزی
<br>
selâmet tirildi kutuldı özi
<br>
سلامت تیریلدی قوتولدې اؤزی
<br>
beyt 5062.
<br>
بیت (۵۰۶۲)
<br>
kiçig bolsa imîn uluğ şerrindin
<br>
کیچیگ بۏلسا امین اولوغ شرّیندین
<br>
selâmet bulunsa umup hayrındın
<br>
سلامت بولونسا اوموپ خیریندین
<br>
beyt 5063.
<br>
بیت (۵۰۶۳)
<br>
meniñdin iligke kaçan tegge şer
<br>
منیڭدین ایلیگکه قاچان تگگه شر
<br>
kiçig men kiçigdin negü yası bar
<br>
کیچیگ من کیچیگدین نه‌گۆ یاسې بار
<br>
beyt 5064.
<br>
بیت (۵۰۶۴)
<br>
ilig elgi barça bodunka uzun
<br>
ایلیگ ائلگی بارچا بۏدونقا اوزون
<br>
negü kolsa kılğay tügülse yüzün
<br>
نه‌گۆ قۏلسا قېلغای تۆگۆلسه یۆزۆن
<br>
beyt 5065.
<br>
بیت (۵۰۶۵)
<br>
körü bar kara begke kılmaz selâm
<br>
کؤرۆ بار قارا بگکه قېلماز سلام
<br>
bu ma‘nî üçün ol ay bilgi tamâm
<br>
بو معنی اۆچۆن اۏل آی بیلگی تمام
<br>
beyt 5066.
<br>
بیت (۵۰۶۶)
<br>
méni sen eñ aşnu tapuğka tilep
<br>
مینی سن اڭ آشنو تاپوغقا تیلپ
<br>
özüñke okıdıñ üküş ârzûlap
<br>
اؤزۆڭکه اۏقېدېڭ اۆکۆش آرزولاپ
<br>
beyt 5067.
<br>
بیت (۵۰۶۷)
<br>
bolu bérmedim men sözüg tutmadım
<br>
بۏلو بیرمه‌دیم من سؤزۆگ توتمادېم
<br>
bu alçı ajunka özün bütmedim
<br>
بو آلچې آژونقا اؤزۆن بۆتمه‌دیم
<br>
beyt 5068.
<br>
بیت (۵۰۶۸)
<br>
anı kodtuñ emdi ziyâret üçün
<br>
آنې قۏدتوڭ ایمدی زیارت اۆچۆن
<br>
okıdıñ munu keldim emdi bu tün
<br>
اۏقېدېڭ مونو کلدیم ایمدی بو تۆن
<br>
beyt 5069.
<br>
بیت (۵۰۶۹)
<br>
takı eymenür erdim emdi saña
<br>
تاقې ائیمنۆر ایردیم ایمدی ساڭا
<br>
selâmın emân bérdiñ emdi maña
<br>
سلامېن ایمان بیردیڭ ایمدی ماڭا
<br>
beyt 5070.
<br>
بیت (۵۰۷۰)
<br>
yana aşnukı sözke yañay téyü
<br>
یانا آشنوقې سؤزکه یاڭای تییۆ
<br>
takı korkur erdim saña eymenü
<br>
تاقې قۏرقور ایردیم ساڭا ائیمنۆ
<br>
beyt 5071.
<br>
بیت (۵۰۷۱)
<br>
tükel büttüm emdi saña belgülüg
<br>
تۆکل بۆتتۆم ایمدی ساڭا بلگۆلۆگ
<br>
maña edgü teggey seniñdin ülüg
<br>
ماڭا ائدگۆ تگگَی سنیڭدین اۆلۆگ
<br>
ilig cevâbı odğurmışka
<br>
ایلیگ جوابې اۏدغورمېشقا
<br>
beyt 5072.
<br>
بیت (۵۰۷۲)
<br>
ilig aydı begke idi ked yawuz
<br>
ایلیگ آیدې بگکه ایدی کد یاووز
<br>
tilin sözlemiştin yana yansa öz
<br>
تیلین سؤزله‌میشتین یانا یانسا اؤز
<br>
beyt 5073.
<br>
بیت (۵۰۷۳)
<br>
uluğluk yémesün ol elgi uzun
<br>
اولوغلوق ییمه‌سۆن اۏل ائلگی اوزون
<br>
yanar erse tilde yorıtmış sözün
<br>
یانار ایرسه تیلده یۏرېتمېش سؤزۆن
<br>
beyt 5074.
<br>
بیت (۵۰۷۴)
<br>
ajunka elig bolmasun ol kişi
<br>
آژونقا ائلیگ بۏلماسون اۏل کیشی
<br>
tili yalğan erse kılınçı buşı
<br>
تیلی یالغان ایرسه قېلېنچې بوشې
<br>
beyt 5075.
<br>
بیت (۵۰۷۵)
<br>
neteg beg bolur ol bodunka uluğ
<br>
نه‌تگ بگ بۏلور اۏل بۏدونقا اولوغ
<br>
tili yalğan erse kör elgi kuruğ
<br>
تیلی یالغان ایرسه کؤر ائلگی قوروغ
<br>
beyt 5076.
<br>
بیت (۵۰۷۶)
<br>
takı munda yégrek bilig sözlemiş
<br>
تاقې موندا ییگرک بیلیگ سؤزله‌میش
<br>
sözüg kıysa kıylur kaçar kut témiş
<br>
سؤزۆگ قېیسا قېیلور قاچار قوت تیمیش
<br>
beyt 5077.
<br>
بیت (۵۰۷۷)
<br>
kişide yawuzrakı yalğan bolur
<br>
کیشیده یاووزراقې یالغان بۏلور
<br>
yawuzda yawuz va‘de kıyğan bolur
<br>
یاووزدا یاووز وعده قېیغان بۏلور
<br>
beyt 5078.
<br>
بیت (۵۰۷۸)
<br>
idi yakşı aymış köni sözlüg er
<br>
ایدی یاقشې آیمېش کؤنی سؤزلۆگ ار
<br>
köni sözlüg erke bayat bérsü ter
<br>
کؤنی سؤزلۆگ ارکه بایات بیرسۆ تئر
<br>
beyt 5079.
<br>
بیت (۵۰۷۹)
<br>
sözi çın kerek beg kıyıksız köni
<br>
سؤزی چېن کیرک بگ قېیېقسېز کؤنی
<br>
sözinde yanığlığ téme er anı
<br>
سؤزینده یانېغلېغ تیمه ار آنې
<br>
beyt 5080.
<br>
بیت (۵۰۸۰)
<br>
tilin sözlemiş sözde yanmaz eren
<br>
تیلین سؤزله‌میش سؤزده یانماز ارن
<br>
sözinde yanığlı işiler sanı
<br>
سؤزینده یانېغلې ایشیلر سانې
<br>
odğurmış cevâbı iligke
<br>
اۏدغورمېش جوابې ایلیگکه
<br>
beyt 5081.
<br>
بیت (۵۰۸۱)
<br>
yanut bérdi odğurmış aydı ilig
<br>
یانوت بیردی اۏدغورمېش آیدې ایلیگ
<br>
bu edgü kılıklarka buldı elig
<br>
بو ائدگۆ قېلېقلارقا بولدې ائلیگ
<br>
beyt 5082.
<br>
بیت (۵۰۸۲)
<br>
bayat arturu bérsü ilig saña
<br>
بایات آرتورو بیرسۆ ایلیگ ساڭا
<br>
bu edgü kılıklar bu edgü yaña
<br>
بو ائدگۆ قېلېقلار بو ائدگۆ یاڭا
<br>
beyt 5083.
<br>
بیت (۵۰۸۳)
<br>
bodunda talu ol bu begler özi
<br>
بۏدوندا تالو اۏل بو بگلر اؤزی
<br>
özi teg talu tutğu kılkı sözi
<br>
اؤزی تگ تالو توتغو قېلقې سؤزی
<br>
beyt 5084.
<br>
بیت (۵۰۸۴)
<br>
biliglig bilig bérdi mundağ ayur
<br>
بیلیگلیگ بیلیگ بیردی مونداغ آیور
<br>
beg edgü köni bolsa bodnı bayur
<br>
بگ ائدگۆ کؤنی بۏلسا بۏدنې بایور
<br>
beyt 5085.
<br>
بیت (۵۰۸۵)
<br>
negü tér eşitgil ürüñ başlığ er
<br>
نه‌گۆ تیر ائشیتگیل اۆرۆڭ باشلېغ ار
<br>
ajunuğ keçürmiş uzun yaşlığ er
<br>
آژونوغ کئچۆرمیش اوزون یاشلېغ ار
<br>
beyt 5086.
<br>
بیت (۵۰۸۶)
<br>
kılınç edgü tut ay ajun tutğuçı
<br>
قېلېنچ ائدگۆ توت آی آژون توتغوچې
<br>
keligli-turur kut yana barğuçı
<br>
کلیگلی تورور قوت یانا بارغوچې
<br>
beyt 5087.
<br>
بیت (۵۰۸۷)
<br>
katığlan özüñke kodun edgü at
<br>
قاتېغلان اؤزۆڭکه قۏدون ائدگۆ آت
<br>
vefâ kılmağay kut séni kığa yat
<br>
وفا قېلماغای قوت سینی قېغا یات
<br>
beyt 5088.
<br>
بیت (۵۰۸۸)
<br>
isiz kılmağıl sen ay elgi uzun
<br>
ایسیز قېلماغېل سن آی ائلگی اوزون
<br>
kamuğ edgülük kıl kılınçın sözün
<br>
قاموغ ائدگۆلۆک قېل قېلېنچېن سؤزۆن
<br>
beyt 5089.
<br>
بیت (۵۰۸۹)
<br>
uluğluk bu beglik yüz ewrür saña
<br>
اولوغلوق بو بگلیک یۆز ائورۆر ساڭا
<br>
meger edgülük yüz ewürmez toña
<br>
مگر ائدگۆلۆک یۆز ائوۆرمز تۏڭا
<br>
beyt 5090.
<br>
بیت (۵۰۹۰)
<br>
bu kün edgü kazğan bodun yüki yüd
<br>
بو کۆن ائدگۆ قازغان بۏدون یۆکی یۆد
<br>
yarın edgü kelgey keçip barsa üd
<br>
یارېن ائدگۆ کلگَی کئچیپ بارسا اۆد
<br>
beyt 5091.
<br>
بیت (۵۰۹۱)
<br>
tüpi yél-turur bu tiriglik küni
<br>
تۆپی ییل تورور بو تیریگلیک کۆنی
<br>
ınançsız-turur kut keçürgey séni
<br>
اېنانچسېز تورور قوت کئچۆرگَی سینی
<br>
ilig cevâbı odğurmışka
<br>
ایلیگ جوابې اۏدغورمېشقا
<br>
beyt 5092.
<br>
بیت (۵۰۹۲)
<br>
ilig aydı ukğıl ay bilgi uluğ
<br>
ایلیگ آیدې اوقغېل آی بیلگی اولوغ
<br>
tilekim bu ol sinde açğıl yoluğ
<br>
تیلکیم بو اۏل سینده آچغېل یۏلوغ
<br>
beyt 5093.
<br>
بیت (۵۰۹۳)
<br>
séni munça bekrü tutup koldukum
<br>
سینی مونچا بکرۆ توتوپ قۏلدوقوم
<br>
bu erdi tilekim meniñ ay tokum
<br>
بو ایردی تیلکیم منیڭ آی تۏقوم
<br>
beyt 5094.
<br>
بیت (۵۰۹۴)
<br>
maña bérgil emdi bu öt saw erig
<br>
ماڭا بیرگیل ایمدی بو اؤت ساو اریگ
<br>
meger edgülükke yetilgey elig
<br>
مگر ائدگۆلۆککه یئتیلگَی ائلیگ
<br>
beyt 5095.
<br>
بیت (۵۰۹۵)
<br>
kişi bar kalın bod boğuz ağrukı
<br>
کیشی بار قالېن بۏد بۏغوز آغروقې
<br>
köni çın bağırsak yok ol ay akı
<br>
کؤنی چېن باغېرساق یۏق اۏل آی آقې
<br>
beyt 5096.
<br>
بیت (۵۰۹۶)
<br>
bu begler bulur barça ârzû tilek
<br>
بو بگلر بولور بارچا آرزو تیلک
<br>
özi köñliñe sığğu bulmaz yölek
<br>
اؤزی کؤڭلیڭه سېغغو بولماز یؤلک
<br>
beyt 5097.
<br>
بیت (۵۰۹۷)
<br>
kapuğda kalın baş yumıttı yorır
<br>
قاپوغدا قالېن باش یومېتتې یۏرېر
<br>
tusulur kişi yok maña ay bilir
<br>
توسولور کیشی یۏق ماڭا آی بیلیر
<br>
beyt 5098.
<br>
بیت (۵۰۹۸)
<br>
muñar meñzer emdi bu beyt ay akı
<br>
موڭار مڭزر ایمدی بو بیت آی آقې
<br>
ukayın tése sen munukı okı
<br>
اوقایېن تیسه سن مونوقې اۏقې
<br>
beyt 5099.
<br>
بیت (۵۰۹۹)
<br>
kişi tép yorıglı telim bar sanı
<br>
کیشی تیپ یۏرېقلې تلیم بار سانې
<br>
kişike tusulğu tilese kanı
<br>
کیشیکه توسولغو تیله‌سه قانې
<br>
beyt 5100.
<br>
بیت (۵۱۰۰)
<br>
kılur bir kişi miñ kişiniñ işin
<br>
قېلور بیر کیشی میڭ کیشینیڭ ایشین
<br>
üküş miñ yumıtsa kılumaz anı
<br>
اۆکۆش میڭ یومېتسا قېلوماز آنې
<br>
beyt 5101.
<br>
بیت (۵۱۰۱)
<br>
yana aydı ilig ay odğurmış a
<br>
یانا آیدې ایلیگ آی اۏدغورمېش آ
<br>
bayat fazlı barça özüñ bulmış a
<br>
بایات فضلی بارچا اؤزۆڭ بولمېش آ
<br>
beyt 5102.
<br>
بیت (۵۱۰۲)
<br>
atıñka yaraşı kılınçıñ bütün
<br>
آتېڭقا یاراشې قېلېنچېڭ بۆتۆن
<br>
tilekiñ tükel bérsü teñri kutun
<br>
تیلکیڭ تۆکل بیرسۆ تڭری قوتون
<br>
beyt 5103.
<br>
بیت (۵۱۰۳)
<br>
bayat bérmişindin maña kıl ülüg
<br>
بایات بیرمیشیندین ماڭا قېل اۆلۆگ
<br>
tirilsü köñül bolsu nefsîm ölüg
<br>
تیریلسۆ کؤڭۆل بۏلسو نفسیم اؤلۆگ
<br>
odğurmış cevâbı iligke
<br>
اۏدغورمېش جوابې ایلیگکه
<br>
beyt 5104.
<br>
بیت (۵۱۰۴)
<br>
yanut bérdi odğurmış aydı ay beg
<br>
یانوت بیردی اۏدغورمېش آیدې آی بگ
<br>
taçımnı körür sen kişi öggü teg
<br>
تاچېمنې کؤرۆر سن کیشی اؤگگۆ تگ
<br>
beyt 5105.
<br>
بیت (۵۱۰۵)
<br>
kalı bildiñ erse içim ay böke
<br>
قالې بیلدیڭ ایرسه ایچیم آی بؤکه
<br>
bu kün sürgey erdiñ méni miñ söke
<br>
بو کۆن سۆرگَی ایردیڭ مینی میڭ سؤکه
<br>
beyt 5106.
<br>
بیت (۵۱۰۶)
<br>
maña at uruldı bu zâhid atı
<br>
ماڭا آت اورولدې بو زاهد آتې
<br>
bu atım maña boldı tâ‘at yutı
<br>
بو آتېم ماڭا بۏلدې طاعت یوتې
<br>
beyt 5107.
<br>
بیت (۵۱۰۷)
<br>
méni alktaçı kör bu atım-turur
<br>
مینی آلقتاچې کؤر بو آتېم تورور
<br>
bu atım üçün nefs maña beg bolur
<br>
بو آتېم اۆچۆن نفس ماڭا بگ بۏلور
<br>
beyt 5108.
<br>
بیت (۵۱۰۸)
<br>
kebit ked bezedim kişi körgüsi
<br>
کئبیت کد بزه‌دیم کیشی کؤرگۆسی
<br>
asığ yok kebitte satığ belgüsi
<br>
آسېغ یۏق کئبیتته ساتېغ بلگۆسی
<br>
beyt 5109.
<br>
بیت (۵۱۰۹)
<br>
taşın körmegil sen ay ilig kişig
<br>
تاشېن کؤرمه‌گیل سن آی ایلیگ کیشیگ
<br>
kişiniñ için kör yaşutluğ işig
<br>
کیشینیڭ ایچین کؤر یاشوتلوغ ایشیگ
<br>
beyt 5110.
<br>
بیت (۵۱۱۰)
<br>
neçe körklüg erse kağun taş yüzi
<br>
نئچه کؤرکلۆگ ایرسه قاغون تاش یۆزی
<br>
yıdı ya bedizi ya meñzi tözi
<br>
یېدې یا بدیزی یا مڭزی تؤزی
<br>
beyt 5111.
<br>
بیت (۵۱۱۱)
<br>
içinde tatığ bolmasa ol kağun
<br>
ایچینده تاتېغ بۏلماسا اۏل قاغون
<br>
anı taştın atğu bolur ay sığun
<br>
آنې تاشتېن آتغو بۏلور آی سېغون
<br>
beyt 5112.
<br>
بیت (۵۱۱۲)
<br>
negü tér eşit emdi köñli oduğ
<br>
نه‌گۆ تیر ائشیت ایمدی کؤڭلی اۏدوغ
<br>
içiñni beze tutma taş sır boduğ
<br>
ایچیڭنی بئزه توتما تاش سېر بۏدوغ
<br>
beyt 5113.
<br>
بیت (۵۱۱۳)
<br>
kamuğ neñ kötürgüsi içtin bolur
<br>
قاموغ نڭ کؤتۆرگۆسی ایچتین بۏلور
<br>
içi bolmasa taş yaramaz kalur
<br>
ایچی بۏلماسا تاش یاراماز قالور
<br>
ilig cevâbı odğurmışka
<br>
ایلیگ جوابې اۏدغورمېشقا
<br>
beyt 5114.
<br>
بیت (۵۱۱۴)
<br>
yanut bérdi ilig ayur ay süzük
<br>
یانوت بیردی ایلیگ آیور آی سۆزۆک
<br>
içiñ me taşıñ birle barça tüzük
<br>
ایچیڭ مه تاشېڭ بیرله بارچا تۆزۆک
<br>
beyt 5115.
<br>
بیت (۵۱۱۵)
<br>
özüñ yük yinitti bu dünyâ kodup
<br>
اؤزۆڭ یۆک یینیتتی بو دۆنیا قۏدوپ
<br>
ilindim men emdi ağır yük yüdüp
<br>
ایلیندیم من ایمدی آغېر یۆک یۆدۆپ
<br>
beyt 5116.
<br>
بیت (۵۱۱۶)
<br>
bu dünyâ işi kıldı meşğul méni
<br>
بو دۆنیا ایشی قېلدې مشغول مینی
<br>
bayat tapğıña öz tegümez kanı
<br>
بایات تاپغېڭا اؤز تگۆمز قانې
<br>
beyt 5117.
<br>
بیت (۵۱۱۷)
<br>
maña öt erig bir tutunsu özüm
<br>
ماڭا اؤت اریگ بیر توتونسو اؤزۆم
<br>
kutadsu sözüg çın süzülsü özüm
<br>
قوتادسو سؤزۆگ چېن سۆزۆلسۆ اؤزۆم
<br>
odğurmış cevâbı iligke
<br>
اۏدغورمېش جوابې ایلیگکه
<br>
beyt 5118.
<br>
بیت (۵۱۱۸)
<br>
yanut bérdi odğurmış aydı beg e
<br>
یانوت بیردی اۏدغورمېش آیدې بگ ائ
<br>
kamuğ edgülükke sen edgün teg e
<br>
قاموغ ائدگۆلۆککه سن ائدگۆن تگ ائ
<br>
beyt 5119.
<br>
بیت (۵۱۱۹)
<br>
bayat kullarında meniñde yawuz
<br>
بایات قوللارېندا منیڭده یاووز
<br>
adın bilmegil sen ay bilgi ögüz
<br>
آدېن بیلمه‌گیل سن آی بیلگی اؤگۆز
<br>
beyt 5120.
<br>
بیت (۵۱۲۰)
<br>
meniñde yawuzrak bayatım kulı
<br>
منیڭده یاووزراق بایاتېم قولې
<br>
men ök-men ay ilig tilese kalı
<br>
من اؤک من آی ایلیگ تیله‌سه قالې
<br>
beyt 5121.
<br>
بیت (۵۱۲۱)
<br>
negü asğı bolğay meniñ sözlerim
<br>
نه‌گۆ آسغې بۏلغای منیڭ سؤزلریم
<br>
tusulğaymu erki saña ötlerim
<br>
توسولغایمو ارکی ساڭا اؤتلریم
<br>
beyt 5122.
<br>
بیت (۵۱۲۲)
<br>
yana men idimdin umınç kesmedim
<br>
یانا من ایدیمدین اومېنچ کسمه‌دیم
<br>
yazuk yarlıkağlı ol ol bir idim
<br>
یازوق یارلېقاغلې اۏل اۏل بیر ایدیم
<br>
beyt 5123.
<br>
بیت (۵۱۲۳)
<br>
negü tér eşitgil yazukluğ kulı
<br>
نه‌گۆ تیر ائشیتگیل یازوقلوغ قولې
<br>
yazukın bilip ‘udri koldı tili
<br>
یازوقېن بیلیپ أُدری قۏلدې تیلی
<br>
beyt 5124.
<br>
بیت (۵۱۲۴)
<br>
yazukluğ cefâlığ kuluñ-men otun
<br>
یازوقلوغ جفالېغ قولوڭ من اۏتون
<br>
baka körse barça yazuk-men bütün
<br>
باقا کؤرسه بارچا یازوق من بۆتۆن
<br>
beyt 5125.
<br>
بیت (۵۱۲۵)
<br>
seniñde adın yok sığınğu idim
<br>
سنیڭده آدېن یۏق سېغېنغو ایدیم
<br>
yazukuın bağışla yölegil kutun
<br>
یازوقوېن باغېشلا یؤله‌گیل قوتون
<br>
ilig cevâbı odğurmışka
<br>
ایلیگ جوابې اۏدغورمېشقا
<br>
beyt 5126.
<br>
بیت (۵۱۲۶)
<br>
yanut bérdi ilig ayur ay oduğ
<br>
یانوت بیردی ایلیگ آیور آی اۏدوغ
<br>
bu kılkıñ bodudı bu edgü boduğ
<br>
بو قېلقېڭ بۏدودې بو ائدگۆ بۏدوغ
<br>
beyt 5127.
<br>
بیت (۵۱۲۷)
<br>
özüñni yawuzrak biliriñ üçün
<br>
اؤزۆڭنی یاووزراق بیلیریڭ اۆچۆن
<br>
bodunda sen edgü bolur sen küçün
<br>
بۏدوندا سن ائدگۆ بۏلور سن کۆچۆن
<br>
beyt 5128.
<br>
بیت (۵۱۲۸)
<br>
köñül til arıttıñ arıdı özüñ
<br>
کؤڭۆل تیل آرېتتېڭ آرېدې اؤزۆڭ
<br>
méni ötlegil bir tusulsu sözüg
<br>
مینی اؤتله‌گیل بیر توسولسو سؤزۆگ
<br>
beyt 5129.
<br>
بیت (۵۱۲۹)
<br>
ay edgü kılıklığ bütün işi çın
<br>
آی ائدگۆ قېلېقلېغ بۆتۆن ایشی چېن
<br>
maña öt erig bér bağırsaklıkın
<br>
ماڭا اؤت اریگ بیر باغېرساقلېقېن
<br>
beyt 5130.
<br>
بیت (۵۱۳۰)
<br>
bayat bérdi barça saña edgülük
<br>
بایات بیردی بارچا ساڭا ائدگۆلۆک
<br>
bu edgü yolın aç maña ay külüg
<br>
بو ائدگۆ یۏلېن آچ ماڭا آی کۆلۆگ
<br>
beyt 5131.
<br>
بیت (۵۱۳۱)
<br>
ay edgü kişi ötle emdi maña
<br>
آی ائدگۆ کیشی اؤتله ایمدی ماڭا
<br>
yanut bérge teñri yarınlık saña
<br>
یانوت بیرگه تڭری یارېنلېق ساڭا
<br>
71
<br>
۷۱
<br>
odğurmış iligke pend bérmişin ayur
<br>
اۏدغورمېش ایلیگکه پند بیرمیشین آیور
<br>
beyt 5132.
<br>
بیت (۵۱۳۲)
<br>
yanut bérdi odğurmış aydı ilig
<br>
یانوت بیردی اۏدغورمېش آیدې ایلیگ
<br>
bayat bérsü barça tilekke elig
<br>
بایات بیرسۆ بارچا تیلککه ائلیگ
<br>
beyt 5133.
<br>
بیت (۵۱۳۳)
<br>
bu kıwçak kowı dünyâ kiçki ajun
<br>
بو قېوچاق قۏوې دۆنیا کیچکی آژون
<br>
neçe beg karıttı kanmaz özün
<br>
نئچه بگ قارېتتې قانماز اؤزۆن
<br>
beyt 5134.
<br>
بیت (۵۱۳۴)
<br>
séni teg telim beg keçürdi sewip
<br>
سینی تگ تلیم بگ کئچۆردی سئویپ
<br>
saña ma anundı keçürgey évip
<br>
ساڭا ما آنوندې کئچۆرگَی ایویپ
<br>
beyt 5135.
<br>
بیت (۵۱۳۵)
<br>
bamağıl muñar sen hakîkat köñül
<br>
باماغېل موڭار سن حقیقت کؤڭۆل
<br>
vefâ kılğu ermez hakîkat tüñül
<br>
وفا قېلغو ایرمز حقیقت تۆڭۆل
<br>
beyt 5136.
<br>
بیت (۵۱۳۶)
<br>
meniñdin nerek emdi öt saw erig
<br>
منیڭدین نه‌رک ایمدی اؤت ساو اریگ
<br>
bu üdlek öti tap saña ay tirig
<br>
بو اۆدلک اؤتی تاپ ساڭا آی تیریگ
<br>
beyt 5137.
<br>
بیت (۵۱۳۷)
<br>
seniñde ozakı ajun tutğuçı
<br>
سنیڭده اۏزاقې آژون توتغوچې
<br>
kanı kança bardı kanı ol küçi
<br>
قانې قانچا باردې قانې اۏل کۆچی
<br>
beyt 5138.
<br>
بیت (۵۱۳۸)
<br>
olar kança bardı körü bar sakın
<br>
اۏلار قانچا باردې کؤرۆ بار ساقېن
<br>
saña ma naru barğu üd kün yakın
<br>
ساڭا ما نارو بارغو اۆد کۆن یاقېن
<br>
beyt 5139.
<br>
بیت (۵۱۳۹)
<br>
saña tegdi emdi bu beglik kurı
<br>
ساڭا تگدی ایمدی بو بگلیک قورې
<br>
uzun kalğu ermez iş itnıp yorı
<br>
اوزون قالغو ایرمز ایش ایتنېپ یۏرې
<br>
beyt 5140.
<br>
بیت (۵۱۴۰)
<br>
olarka negü kıldı erse asığ
<br>
اۏلارقا نه‌گۆ قېلدې ایرسه آسېغ
<br>
bu kün sen anı kıl yarın bul tatığ
<br>
بو کۆن سن آنې قېل یارېن بول تاتېغ
<br>
beyt 5141.
<br>
بیت (۵۱۴۱)
<br>
negüke ökündi ölürde olar
<br>
نه‌گۆکه اؤکۆندی اؤلۆرده اۏلار
<br>
sen andın yırak tur tile edgüler
<br>
سن آندېن یېراق تور تیله ائدگۆلر
<br>
beyt 5142.
<br>
بیت (۵۱۴۲)
<br>
idi yakşı aymış biliglig bügü
<br>
ایدی یاقشې آیمېش بیلیگلیگ بۆگۆ
<br>
biliglig sözi yinçü yâkût tégü
<br>
بیلیگلیگ سؤزی یینچۆ یاقوت تیگۆ
<br>
beyt 5143.
<br>
بیت (۵۱۴۳)
<br>
ölügni körügli me kalmaz tirig
<br>
اؤلۆگنی کؤرۆگلی مه قالماز تیریگ
<br>
ölümke anun tutma kılkıñ irig
<br>
اؤلۆمکه آنون توتما قېلقېڭ ایریگ
<br>
beyt 5144.
<br>
بیت (۵۱۴۴)
<br>
ölümüg biligli ay kılkı osal
<br>
اؤلۆمۆگ بیلیگلی آی قېلقې اۏسال
<br>
keçer bu tiriglik özüñ ülgi al
<br>
کئچر بو تیریگلیک اؤزۆڭ اۆلگی آل
<br>
beyt 5145.
<br>
بیت (۵۱۴۵)
<br>
usanıp yorığlı ay ârzû kulı
<br>
اوسانېپ یۏرېغلې آی آرزو قولې
<br>
ölümke basıkma kelir alğalı
<br>
اؤلۆمکه باسېقما کلیر آلغالې
<br>
beyt 5146.
<br>
بیت (۵۱۴۶)
<br>
baka kör keçürmiş küniñni bu kün
<br>
باقا کؤر کئچۆرمیش کۆنیڭنی بو کۆن
<br>
tükel boldı tüş teg sakınğıl ögün
<br>
تۆکل بۏلدې تۆش تگ ساقېنغېل اؤگۆن
<br>
beyt 5147.
<br>
بیت (۵۱۴۷)
<br>
kalı kıldı erse özüñ edgülük
<br>
قالې قېلدې ایرسه اؤزۆڭ ائدگۆلۆک
<br>
asığ kıldıñ özke eçü meñülük
<br>
آسېغ قېلدېڭ اؤزکه ائچۆ مڭۆلۆک
<br>
beyt 5148.
<br>
بیت (۵۱۴۸)
<br>
yawa kıldıñ erse tiriglik kalı
<br>
یاوا قېلدېڭ ایرسه تیریگلیک قالې
<br>
ökünç birle tün kün udıma ulı
<br>
اؤکۆنچ بیرله تۆن کۆن اودېما اولې
<br>
beyt 5149.
<br>
بیت (۵۱۴۹)
<br>
tilep bulğu ermez tiriglik tuçı
<br>
تیلپ بولغو ایرمز تیریگلیک توچې
<br>
yana yañu ermez yégitlik küçi
<br>
یانا یاڭو ایرمز ییگیتلیک کۆچی
<br>
beyt 5150.
<br>
بیت (۵۱۵۰)
<br>
bu bulmış üdüg barı kılma yawa
<br>
بو بولمېش اۆدۆگ بارې قېلما یاوا
<br>
ölümke anunğıl tapuğka éve
<br>
اؤلۆمکه آنونغېل تاپوغقا ایوه
<br>
beyt 5151.
<br>
بیت (۵۱۵۱)
<br>
ay ilig baka kör seniñde oza
<br>
آی ایلیگ باقا کؤر سنیڭده اۏزا
<br>
beg erdi atañ ilde erk türk tüze
<br>
بگ ایردی آتاڭ ایلده ارک تۆرک تۆزه
<br>
beyt 5152.
<br>
بیت (۵۱۵۲)
<br>
hazîneˆ haşem sü idisi bolup
<br>
خزینه حشم سۆ ایدیسی بۏلوپ
<br>
tirildi bir ança tilekin bulup
<br>
تیریلدی بیر آنچا تیلکین بولوپ
<br>
beyt 5153.
<br>
بیت (۵۱۵۳)
<br>
ölüm tuttı âhır iletti anı
<br>
اؤلۆم توتتې آخر ایلتتی آنې
<br>
asığ kılmadı ol bedümiş üni
<br>
آسېغ قېلمادې اۏل بدۆمیش اۆنی
<br>
beyt 5154.
<br>
بیت (۵۱۵۴)
<br>
atañ öldi bardı saña bérdi pend
<br>
آتاڭ اؤلدی باردې ساڭا بیردی پند
<br>
ata pendi tutsa şeker bolğa kand
<br>
آتا پندی توتسا شَکَر بۏلغا قند
<br>
beyt 5155.
<br>
بیت (۵۱۵۵)
<br>
muñar meñzer emdi eşit uş bu söz
<br>
موڭار مڭزر ایمدی ائشیت اوش بو سؤز
<br>
asığ kılğa tutsa ayâ özke köz
<br>
آسېغ قېلغا توتسا آیا اؤزکه کؤز
<br>
beyt 5156.
<br>
بیت (۵۱۵۶)
<br>
atañ öldi erse kalı ne üdün
<br>
آتاڭ اؤلدی ایرسه قالې نه اۆدۆن
<br>
saña aydukı ol oğul kör odun
<br>
ساڭا آیدوقې اۏل اۏغول کؤر اۏدون
<br>
beyt 5157.
<br>
بیت (۵۱۵۷)
<br>
ölüm tuttı bardım kelir uş saña
<br>
اؤلۆم توتتې باردېم کلیر اوش ساڭا
<br>
katığlan kédin edgü atıñ kodun
<br>
قاتېغلان کیدین ائدگۆ آتېڭ قۏدون
<br>
beyt 5158.
<br>
بیت (۵۱۵۸)
<br>
atanıñ ananıñ ölümi tükel
<br>
آتانېڭ آنانېڭ اؤلۆمی تۆکل
<br>
oğul kızka pend ol ukup özke al
<br>
اۏغول قېزقا پند اۏل اوقوپ اؤزکه آل
<br>
beyt 5159.
<br>
بیت (۵۱۵۹)
<br>
atañnı anañnı ölüm kodmadı
<br>
آتاڭنې آناڭنې اؤلۆم قۏدمادې
<br>
sénimü kodur kör yetilse üdi
<br>
سینیمۆ قۏدور کؤر یئتیلسه اۆدی
<br>
beyt 5160.
<br>
بیت (۵۱۶۰)
<br>
olarka cefâ kıldı dünyâ titip
<br>
اۏلارقا جفا قېلدې دۆنیا تیتیپ
<br>
sañamu vefâ kılğa kılkın itip
<br>
ساڭامو وفا قېلغا قېلقېن ایتیپ
<br>
beyt 5161.
<br>
بیت (۵۱۶۱)
<br>
küsüş tut tiriglik kerek işke ıd
<br>
کۆسۆش توت تیریگلیک کیرک ایشکه اېد
<br>
üle neñ kişike muyan özke tıd
<br>
اۆله نڭ کیشیکه مویان اؤزکه تېد
<br>
beyt 5162.
<br>
بیت (۵۱۶۲)
<br>
keçer kün içinde kerekiñ alın
<br>
کئچر کۆن ایچینده کیرکیڭ آلېن
<br>
keçürgey séni üd itigiñ kılın
<br>
کئچۆرگَی سینی اۆد ایتیگیڭ قېلېن
<br>
beyt 5163.
<br>
بیت (۵۱۶۳)
<br>
özüñ yüdti munça bodun yükleri
<br>
اؤزۆڭ یۆدتی مونچا بۏدون یۆکلری
<br>
oduğ tur osal bolma saknu yorı
<br>
اۏدوغ تور اۏسال بۏلما ساقنو یۏرې
<br>
beyt 5164.
<br>
بیت (۵۱۶۴)
<br>
kalın aç böriler yığıldı saña
<br>
قالېن آچ بؤریلر یېغېلدې ساڭا
<br>
koyuğ ked küdezgil ay ilçi toña
<br>
قۏیوغ کد کۆدزگیل آی ایلچی تۏڭا
<br>
beyt 5165.
<br>
بیت (۵۱۶۵)
<br>
iliñde biregü kéçe kalsa aç
<br>
ایلیڭده بیره‌گۆ کیچه قالسا آچ
<br>
anı séndin aytur bayat közni aç
<br>
آنې سیندین آیتور بایات کؤزنی آچ
<br>
beyt 5166.
<br>
بیت (۵۱۶۶)
<br>
yula teg küyer sen bu kün ay ilig
<br>
یولا تگ کۆیر سن بو کۆن آی ایلیگ
<br>
yarukluk adınka-turur ay silig
<br>
یاروقلوق آدېنقا تورور آی سیلیگ
<br>
beyt 5167.
<br>
بیت (۵۱۶۷)
<br>
tiriglik uçuksa yetilse yaşıñ
<br>
تیریگلیک اوچوقسا یئتیلسه یاشېڭ
<br>
negüke tusulğay saña bu kişig
<br>
نه‌گۆکه توسولغای ساڭا بو کیشیگ
<br>
beyt 5168.
<br>
بیت (۵۱۶۸)
<br>
özuñ otka atma kişiler üçün
<br>
اؤزوڭ اۏتقا آتما کیشیلر اۆچۆن
<br>
özüñni küyürme körürde küçün
<br>
اؤزۆڭنی کۆیۆرمه کؤرۆرده کۆچۆن
<br>
beyt 5169.
<br>
بیت (۵۱۶۹)
<br>
uluğluk bedüklük bu beglik kamuğ
<br>
اولوغلوق بدۆکلۆک بو بگلیک قاموغ
<br>
kalır bu ölüm kelse açsa kapuğ
<br>
قالېر بو اؤلۆم کلسه آچسا قاپوغ
<br>
beyt 5170.
<br>
بیت (۵۱۷۰)
<br>
köni bol könilik öze kıl törü
<br>
کؤنی بۏل کؤنیلیک اؤزه قېل تؤرۆ
<br>
uzun turğa beglik adakın örü
<br>
اوزون تورغا بگلیک آداقېن اؤرۆ
<br>
beyt 5171.
<br>
بیت (۵۱۷۱)
<br>
ne edgü bilig bérdi bilgi uluğ
<br>
نه ائدگۆ بیلیگ بیردی بیلگی اولوغ
<br>
bu söz işke tutnup yorı bu yoluğ
<br>
بو سؤز ایشکه توتنوپ یۏرې بو یۏلوغ
<br>
beyt 5172.
<br>
بیت (۵۱۷۲)
<br>
bekütmek tilese bu beglik ulı
<br>
بکۆتمک تیله‌سه بو بگلیک اولې
<br>
törü bérgü tutğu könilik yolı
<br>
تؤرۆ بیرگۆ توتغو کؤنیلیک یۏلې
<br>
beyt 5173.
<br>
بیت (۵۱۷۳)
<br>
takı bir ajunuğ tutayın tése
<br>
تاقې بیر آژونوغ توتایېن تیسه
<br>
könilikni tutğu söz aydım kese
<br>
کؤنیلیکنی توتغو سؤز آیدېم کسه
<br>
beyt 5174.
<br>
بیت (۵۱۷۴)
<br>
ay beg-men tégüçi bedütme köñül
<br>
آی بگ من تیگۆچی بدۆتمه کؤڭۆل
<br>
vefâsız-turur dünyâ devlet tüñül
<br>
وفاسېز تورور دۆنیا دَولت تۆڭۆل
<br>
beyt 5175.
<br>
بیت (۵۱۷۵)
<br>
bu dünyâ kutıña ınanma ayığ
<br>
بو دۆنیا قوتېڭا اېنانما آیېغ
<br>
ınançsız-turur kör kılınçı yayığ
<br>
اېنانچسېز تورور کؤر قېلېنچې یایېغ
<br>
beyt 5176.
<br>
بیت (۵۱۷۶)
<br>
ay ilig bu karşı bu ordu orun
<br>
آی ایلیگ بو قارشې بو اۏردو اۏرون
<br>
saña tegmişi bér tüşün ol körün
<br>
ساڭا تیگمیشی بیر تۆشۆن اۏل کؤرۆن
<br>
beyt 5177.
<br>
بیت (۵۱۷۷)
<br>
seniñde ozakı tüşüp keçtiler
<br>
سنیڭده اۏزاقې تۆشۆپ کئچتیلر
<br>
yérikmedi tüşte udu köçtiler
<br>
ییریکمه‌دی تۆشته اودو کؤچتیلر
<br>
beyt 5178.
<br>
بیت (۵۱۷۸)
<br>
saña tegdi emdi bu ordu orun
<br>
ساڭا تگدی ایمدی بو اۏردو اۏرون
<br>
köçüñni özüñde oza ıd burun
<br>
کؤچۆڭنی اؤزۆڭده اۏزا اېد بورون
<br>
beyt 5179.
<br>
بیت (۵۱۷۹)
<br>
bu kün munda étme bu karşı sarây
<br>
بو کۆن موندا ایتمه بو قارشې سارای
<br>
sini kodmağay bu keçer yıl kün ay
<br>
سینی قۏدماغای بو کئچر یېل کۆن آی
<br>
beyt 5180.
<br>
بیت (۵۱۸۰)
<br>
özüñ yatğu ornı gûr ol belgülüg
<br>
اؤزۆڭ یاتغو اۏرنې گور اۏل بلگۆلۆگ
<br>
anı itgü edgü bile ay külüg
<br>
آنې ایتگۆ ائدگۆ بیله آی کۆلۆگ
<br>
beyt 5181.
<br>
بیت (۵۱۸۱)
<br>
meniñ tép bilir sen bu karşığ bu kün
<br>
منیڭ تیپ بیلیر سن بو قارشېغ بو کۆن
<br>
hakîkat baka körse ermez ögün
<br>
حقیقت باقا کؤرسه ایرمز اؤگۆن
<br>
beyt 5182.
<br>
بیت (۵۱۸۲)
<br>
negü tér eşitgil bu karşı saña
<br>
نه‌گۆ تیر ائشیتگیل بو قارشې ساڭا
<br>
baka körse çın ok ayur ay toña
<br>
باقا کؤرسه چېن اۏق آیور آی تۏڭا
<br>
beyt 5183.
<br>
بیت (۵۱۸۳)
<br>
munı sen ayur sen meniñ tép meniñ
<br>
مونې سن آیور سن منیڭ تیپ منیڭ
<br>
negüke ayur sen negü teg seniñ
<br>
نه‌گۆکه آیور سن نه‌گۆ تگ سنیڭ
<br>
beyt 5184.
<br>
بیت (۵۱۸۴)
<br>
seniñde basakı saña çık téyür
<br>
سنیڭده باساقې ساڭا چېق تییۆر
<br>
anundı küder uş meniñ tér meniñ
<br>
آنوندې کۆدر اوش منیڭ تیر منیڭ
<br>
beyt 5185.
<br>
بیت (۵۱۸۵)
<br>
tünek ol bu dünyâ ay dünyâ begi
<br>
تۆنک اۏل بو دۆنیا آی دۆنیا بگی
<br>
tünek içre bolmaz sakınçta öñi
<br>
تۆنک ایچره بۏلماز ساقېنچتا اؤڭی
<br>
beyt 5186.
<br>
بیت (۵۱۸۶)
<br>
tünekte sen artuk tileme sewinç
<br>
تۆنَکته سن آرتوق تیله‌مه سئوینچ
<br>
sewinç aslı uçmak-turur hem awınç
<br>
سئوینچ آسلې اوچماق تورور هم آوېنچ
<br>
beyt 5187.
<br>
بیت (۵۱۸۷)
<br>
bu erter erejig erej tutmağıl
<br>
بو ارتیر ارژیگ ارژ توتماغېل
<br>
ya keçgü sewinçig sewinç témegil
<br>
یا کئچگۆ سئوینچیگ سئوینچ تیمه‌گیل
<br>
beyt 5188.
<br>
بیت (۵۱۸۸)
<br>
ne yañlığ bu devlet turumaz kaçar
<br>
نه یاڭلېغ بو دَولت توروماز قاچار
<br>
térilmiş neñiñni tükel ol saçar
<br>
تیریلمیش نڭیڭنی تۆکل اۏل ساچار
<br>
beyt 5189.
<br>
بیت (۵۱۸۹)
<br>
anı kıl tutaşı tirilgü orun
<br>
آنې قېل توتاشې تیریلگۆ اۏرون
<br>
bu ajun neñin kod añar yüz urun
<br>
بو آژون نڭین قۏد آڭار یۆز اورون
<br>
beyt 5190.
<br>
بیت (۵۱۹۰)
<br>
erej kut tilek ârzû meñü tile
<br>
ارژ قوت تیلک آرزو مڭۆ تیله
<br>
bu meñü erej kolsa emgek bile
<br>
بو مڭۆ ارژ قۏلسا امگک بیله
<br>
beyt 5191.
<br>
بیت (۵۱۹۱)
<br>
bayat fazlıña bir baka kör sakın
<br>
بایات فضلیڭا بیر باقا کؤر ساقېن
<br>
neçe edgülük kıldı yetrü bakın
<br>
نئچه ائدگۆلۆک قېلدې یئترۆ باقېن
<br>
beyt 5192.
<br>
بیت (۵۱۹۲)
<br>
kalın halk öze kıldı elgiñ uzun
<br>
قالېن خلق اؤزه قېلدې ایلگیڭ اوزون
<br>
tilek ârzû bérdi yorık til sözün
<br>
تیلک آرزو بیردی یۏرېق تیل سؤزۆن
<br>
beyt 5193.
<br>
بیت (۵۱۹۳)
<br>
séni teg et özlüg bayat kulların
<br>
سینی تگ ائت اؤزلۆگ بایات قوللارېن
<br>
saña kıldı muñluğ körür sen barın
<br>
ساڭا قېلدې موڭلوغ کؤرۆر سن بارېن
<br>
beyt 5194.
<br>
بیت (۵۱۹۴)
<br>
munıñ şükri kılğu bu kün ay ilig
<br>
مونېڭ شکری قېلغو بو کۆن آی ایلیگ
<br>
bayat hâlkıña bolğıl edgü silig
<br>
بایات خلقېڭا بۏلغېل ائدگۆ سیلیگ
<br>
beyt 5195.
<br>
بیت (۵۱۹۵)
<br>
könilik üçün teñri tikti séni
<br>
کؤنیلیک اۆچۆن تڭری تیکتی سینی
<br>
köni bol könilik öze tur kanı
<br>
کؤنی بۏل کؤنیلیک اؤزه تور قانې
<br>
beyt 5196.
<br>
بیت (۵۱۹۶)
<br>
ukuş birle işle kamuğ işlerig
<br>
اوقوش بیرله ایشله قاموغ ایشلریگ
<br>
havâka basıkma köñül tut tirig
<br>
هواقا باسېقما کؤڭۆل توت تیریگ
<br>
beyt 5197.
<br>
بیت (۵۱۹۷)
<br>
bağırsak bulun barça bodnuñ öze
<br>
باغېرساق بولون بارچا بۏدنوڭ اؤزه
<br>
törü kıl uluğka kiçigke tüze
<br>
تؤرۆ قېل اولوغقا کیچیگکه تۆزه
<br>
beyt 5198.
<br>
بیت (۵۱۹۸)
<br>
bodun kılkı teñsiz bolup artasa
<br>
بۏدون قېلقې تڭسیز بۏلوپ آرتاسا
<br>
körü ıdma itgil kısa tut basa
<br>
کؤرۆ اېدما ایتگیل قېسا توت باسا
<br>
beyt 5199.
<br>
بیت (۵۱۹۹)
<br>
negü tér eşitgil ay bilgi teñiz
<br>
نه‌گۆ تیر ائشیتگیل آی بیلگی تڭیز
<br>
bilig birle işlep kızartğıl meñiz
<br>
بیلیگ بیرله ایشله‌پ قېزارتغېل مڭیز
<br>
beyt 5200.
<br>
بیت (۵۲۰۰)
<br>
bu kün edgü bolsun tése sen kamuğ
<br>
بو کۆن ائدگۆ بۏلسون تیسه سن قاموغ
<br>
özüñ edgü bolğıl ay ilde uluğ
<br>
اؤزۆڭ ائدگۆ بۏلغېل آی ایلده اولوغ
<br>
beyt 5201.
<br>
بیت (۵۲۰۱)
<br>
kamuğ bulğanuknı süzeyin tése
<br>
قاموغ بولغانوقنې سۆزه‌یین تیسه
<br>
özüñ süzgü bodnuñ süzülgey basa
<br>
اؤزۆڭ سۆزگۆ بۏدنوڭ سۆزۆلگَی باسا
<br>
beyt 5202.
<br>
بیت (۵۲۰۲)
<br>
bu begler baş ol kança barsa başı
<br>
بو بگلر باش اۏل قانچا بارسا باشې
<br>
udula barır barça udmış kişi
<br>
اودولا بارېر بارچا اودمېش کیشی
<br>
beyt 5203.
<br>
بیت (۵۲۰۳)
<br>
bodun artasa anı begler tüzer
<br>
بۏدون آرتاسا آنې بگلر تۆزر
<br>
kalı artasa beg anı kim süzer
<br>
قالې آرتاسا بگ آنې کیم سۆزر
<br>
beyt 5204.
<br>
بیت (۵۲۰۴)
<br>
sen öz kılkıñ itgil kılınıñ könit
<br>
سن اؤز قېلقېڭ ایتگیل قېلېنېڭ کؤنیت
<br>
bodun kılkı itlür sen özni awıt
<br>
بۏدون قېلقې ایتلۆر سن اؤزنی آوېت
<br>
beyt 5205.
<br>
بیت (۵۲۰۵)
<br>
yarağlığnı itmek tilese özüñ
<br>
یاراغلېغنې ایتمک تیله‌سه اؤزۆڭ
<br>
yarağsızka yakma kesildi sözüg
<br>
یاراغسېزقا یاقما کسیلدی سؤزۆگ
<br>
beyt 5206.
<br>
بیت (۵۲۰۶)
<br>
otunka katılma fesâddın yıra
<br>
اۏتونقا قاتېلما فساددېن یېرا
<br>
bu iki kılıktın bolur er kara
<br>
بو ایکی قېلېقتېن بۏلور ار قارا
<br>
beyt 5207.
<br>
بیت (۵۲۰۷)
<br>
yarağsız yawuz neñ özüñ kolmasa
<br>
یاراغسېز یاووز نڭ اؤزۆڭ قۏلماسا
<br>
yarağsıznı kılma söz aydım kese
<br>
یاراغسېزنې قېلما سؤز آیدېم کسه
<br>
beyt 5208.
<br>
بیت (۵۲۰۸)
<br>
erejke awınma sen içme süçig
<br>
ارژکه آوېنما سن ایچمه سۆچیگ
<br>
teñiz ol bu iki añar yok keçig
<br>
تڭیز اۏل بو ایکی آڭار یۏق کئچیگ
<br>
beyt 5209.
<br>
بیت (۵۲۰۹)
<br>
kılıkıñ köni tut kılınçıñ silig
<br>
قېلېقېڭ کؤنی توت قېلېنچېڭ سیلیگ
<br>
ukuş bolsu yolıñ kéñeşçiñ bilig
<br>
اوقوش بۏلسو یۏلېڭ کیڭشچیڭ بیلیگ
<br>
beyt 5210.
<br>
بیت (۵۲۱۰)
<br>
köñül til köni tut kör erdem uluğ
<br>
کؤڭۆل تیل کؤنی توت کؤر اردم اولوغ
<br>
özüñni unıtma yañılma yoluğ
<br>
اؤزۆڭنی اونېتما یاڭېلما یۏلوغ
<br>
beyt 5211.
<br>
بیت (۵۲۱۱)
<br>
kötürme köñül sen küwezlenmegil
<br>
کؤتۆرمه کؤڭۆل سن کۆوزلنمه‌گیل
<br>
er at sü telim tép kögüz kermegil
<br>
ار آت سۆ تلیم تیپ کؤگۆز کئرمه‌گیل
<br>
beyt 5212.
<br>
بیت (۵۲۱۲)
<br>
neçe kür kögüzlüg küwenür erig
<br>
نئچه کۆر کؤگۆزلۆگ کۆوه‌نۆر اریگ
<br>
ölüm yérke kömdi eşüdi yérig
<br>
اؤلۆم ییرکه کؤمدی ائشۆدی ییریگ
<br>
beyt 5213.
<br>
بیت (۵۲۱۳)
<br>
yéme yakşı aymış biliglig bedük
<br>
ییمه یاقشې آیمېش بیلیگلیگ بدۆک
<br>
biliglig sözi tutsa tuşlar ked ök
<br>
بیلیگلیگ سؤزی توتسا توشلار کد اؤک
<br>
beyt 5214.
<br>
بیت (۵۲۱۴)
<br>
hazînem üküş tép küwenme neñin
<br>
خزینه‌م اۆکۆش تیپ کۆونمه نڭین
<br>
haşem sü telim tép kötürme egin
<br>
حشم سۆ تلیم تیپ کؤتۆرمه اگین
<br>
beyt 5215.
<br>
بیت (۵۲۱۵)
<br>
küçiñe küwenip kögüz kergüçi
<br>
کۆچیڭه کۆوه‌نیپ کؤگۆز کئرگۆچی
<br>
yorıtumadı bir çıbunka alın
<br>
یۏرېتومادې بیر چېبونقا آلېن
<br>
beyt 5216.
<br>
بیت (۵۲۱۶)
<br>
buşı bolma işte sen öwke yığın
<br>
بوشې بۏلما ایشته سن اؤوکه یېغېن
<br>
kalı kelse öwkeñ özüñ kıl ağın
<br>
قالې کلسه اؤوکڭ اؤزۆڭ قېل آغېن
<br>
beyt 5217.
<br>
بیت (۵۲۱۷)
<br>
éve işleme iş meger dîn işi
<br>
ایوه ایشله‌مه ایش مگر دین ایشی
<br>
iwek işte asğın bulumaz kişi
<br>
ایوه‌ک ایشته آسغېن بولوماز کیشی
<br>
beyt 5218.
<br>
بیت (۵۲۱۸)
<br>
açığ bérgü erse iwit terk tegür
<br>
آچېغ بیرگۆ ایرسه ایویت ترک تگۆر
<br>
kının berge ursa amulluk üdür
<br>
قېنېن بئرگه اورسا آموللوق اۆدۆر
<br>
beyt 5219.
<br>
بیت (۵۲۱۹)
<br>
iwek kurğu bolma kılınçın sözün
<br>
ایوه‌ک قورغو بۏلما قېلېنچېن سؤزۆن
<br>
seriñil seriñen atanur tüzün
<br>
سریڭیل سریڭن آتانور تۆزۆن
<br>
beyt 5220.
<br>
بیت (۵۲۲۰)
<br>
akı bol bodunka üle neñ yétür
<br>
آقې بۏل بۏدونقا اۆله نڭ ییتۆر
<br>
saran bolsa begler atın artatur
<br>
ساران بۏلسا بگلر آتېن آرتاتور
<br>
beyt 5221.
<br>
بیت (۵۲۲۱)
<br>
irig sözlemegü özüñ tutğu berk
<br>
ایریگ سؤزله‌مه‌گۆ اؤزۆڭ توتغو برک
<br>
irig sözke tumlır kişi köñli terk
<br>
ایریگ سؤزکه توملېر کیشی کؤڭلی ترک
<br>
beyt 5222.
<br>
بیت (۵۲۲۲)
<br>
süçig sözle barça kiçike tilin
<br>
سۆچیگ سؤزله بارچا کیچیکه تیلین
<br>
açuk tut yüzüñni yaruk tut alın
<br>
آچوق توت یۆزۆڭنی یاروق توت آلېن
<br>
beyt 5223.
<br>
بیت (۵۲۲۳)
<br>
bodunda talu sen talu tut kılık
<br>
بۏدوندا تالو سن تالو توت قېلېق
<br>
köñül til köni tut köni tut yorığ
<br>
کؤڭۆل تیل کؤنی توت کؤنی توت یۏرېغ
<br>
beyt 5224.
<br>
بیت (۵۲۲۴)
<br>
kara edgü bolsa anıñ edgüsi
<br>
قارا ائدگۆ بۏلسا آنېڭ ائدگۆسی
<br>
öziñe bolur ay bodun belgüsi
<br>
اؤزیڭه بۏلور آی بۏدون بلگۆسی
<br>
beyt 5225.
<br>
بیت (۵۲۲۵)
<br>
kalı edgü tutsa bu begler kılınç
<br>
قالې ائدگۆ توتسا بو بگلر قېلېنچ
<br>
kamuğ edgü ilke bolur miñ sewinç
<br>
قاموغ ائدگۆ ایلکه بۏلور میڭ سئوینچ
<br>
beyt 5226.
<br>
بیت (۵۲۲۶)
<br>
apañ bolsa begler kılınçı isiz
<br>
آپاڭ بۏلسا بگلر قېلېنچې ایسیز
<br>
isizler küçeyür buzar edgü iz
<br>
ایسیزلر کۆچه‌یۆر بوزار ائدگۆ ایز
<br>
beyt 5227.
<br>
بیت (۵۲۲۷)
<br>
isiz bolma atıñ isiz kılmağıl
<br>
ایسیز بۏلما آتېڭ ایسیز قېلماغېل
<br>
isizlerni kısğıl bolu bérmegil
<br>
ایسیزلرنی قېسغېل بۏلو بیرمه‌گیل
<br>
beyt 5228.
<br>
بیت (۵۲۲۸)
<br>
isizlik ağu ol yéme bu ağu
<br>
ایسیزلیک آغو اۏل ییمه بو آغو
<br>
ağu yégli bolmaz tiriglik yégü
<br>
آغو ییگلی بۏلماز تیریگلیک ییگۆ
<br>
beyt 5229.
<br>
بیت (۵۲۲۹)
<br>
ukuşluğ kim erse anı tut yakın
<br>
اوقوشلوغ کیم ایرسه آنې توت یاقېن
<br>
biliglig sözin tut küdezgil hakın
<br>
بیلیگلیگ سؤزین توت کۆدزگیل حقین
<br>
beyt 5230.
<br>
بیت (۵۲۳۰)
<br>
bütün çın köni edgü atlığ kişig
<br>
بۆتۆن چېن کؤنی ائدگۆ آتلېغ کیشیگ
<br>
özüñke yakın tut añar bér işig
<br>
اؤزۆڭکه یاقېن توت آڭار بیر ایشیگ
<br>
beyt 5231.
<br>
بیت (۵۲۳۱)
<br>
bu alçı ajun kılkı irsel yayığ
<br>
بو آلچې آژون قېلقې ایرسل یایېغ
<br>
osal bolma saklan yolı ked tayığ
<br>
اۏسال بۏلما ساقلان یۏلې کد تایېغ
<br>
beyt 5232.
<br>
بیت (۵۲۳۲)
<br>
bezenip kör itnıp köñülüg alır
<br>
بزه‌نیپ کؤر ایتنېپ کؤڭۆلۆگ آلېر
<br>
köñül bérdiñ erse yüz ewrer barır
<br>
کؤڭۆل بیردیڭ ایرسه یۆز ائورر بارېر
<br>
beyt 5233.
<br>
بیت (۵۲۳۳)
<br>
ölümüg unıtma sakınç kısğa tut
<br>
اؤلۆمۆگ اونېتما ساقېنچ قېسغا توت
<br>
ölümke basıkma ayâ ilçi kut
<br>
اؤلۆمکه باسېقما آیا ایلچی قوت
<br>
beyt 5234.
<br>
بیت (۵۲۳۴)
<br>
udıma bu ğaflet bile ay ilig
<br>
اودېما بو غفلت بیله آی ایلیگ
<br>
esürme bu beglik bile ay silig
<br>
اسۆرمه بو بگلیک بیله آی سیلیگ
<br>
beyt 5235.
<br>
بیت (۵۲۳۵)
<br>
bu künki erejke awınma sakın
<br>
بو کۆنکی ارژکه آوېنما ساقېن
<br>
yarınkı erejig tile ked bakın
<br>
یارېنقې ارژیگ تیله کد باقېن
<br>
beyt 5236.
<br>
بیت (۵۲۳۶)
<br>
sewinçi uzun ol erej üküş
<br>
سئوینچی اوزون اۏل ارژ اۆکۆش
<br>
erej bolsa mundağ kerek bolsa tuş
<br>
ارژ بۏلسا مونداغ کیرک بۏلسا توش
<br>
beyt 5237.
<br>
بیت (۵۲۳۷)
<br>
erej edgü kolsa yorı edgü bol
<br>
ارژ ائدگۆ قۏلسا یۏرې ائدگۆ بۏل
<br>
üküş ni‘met içre yorı meñü bol
<br>
اۆکۆش نعمت ایچره یۏرې مڭۆ بۏل
<br>
beyt 5238.
<br>
بیت (۵۲۳۸)
<br>
negü tér eşitgil bilig bulmış er
<br>
نه‌گۆ تیر ائشیتگیل بیلیگ بولمېش ار
<br>
bilig birle ilde ağır bolmış er
<br>
بیلیگ بیرله ایلده آغېر بۏلمېش ار
<br>
beyt 5239.
<br>
بیت (۵۲۳۹)
<br>
bayat bérse ‘izzin yok ol ğâyeti
<br>
بایات بیرسه عزّین یۏق اۏل غایتی
<br>
üküş rahmet içre özüñ râhati
<br>
اۆکۆش رحمت ایچره اؤزۆڭ راحتی
<br>
beyt 5240.
<br>
بیت (۵۲۴۰)
<br>
kalı öz kürese uçuzluk anuk
<br>
قالې اؤز کۆره‌سه اوچوزلوق آنوق
<br>
uçuzluk kıyınka kimiñ tâkati
<br>
اوچوزلوق قېیېنقا کیمیڭ طاقتی
<br>
beyt 5241.
<br>
بیت (۵۲۴۱)
<br>
ay ilig otaçı sanı sen bu kün
<br>
آی ایلیگ اۏتاچې سانې سن بو کۆن
<br>
bodun barça iglig saña muñluğun
<br>
بۏدون بارچا ایگلیگ ساڭا موڭلوغون
<br>
beyt 5242.
<br>
بیت (۵۲۴۲)
<br>
kayusı kötürmiş bolur küç irinç
<br>
قایوسې کؤتۆرمیش بۏلور کۆچ ایرینچ
<br>
kayusı çığaylık bile yér sakınç
<br>
قایوسې چېغایلېق بیله ییر ساقېنچ
<br>
beyt 5243.
<br>
بیت (۵۲۴۳)
<br>
kayu aç kayusı yalınmış bolur
<br>
قایو آچ قایوسې یالېنمېش بۏلور
<br>
kayu kadğu birle olınmış bolur
<br>
قایو قادغو بیرله اۏلېنمېش بۏلور
<br>
beyt 5244.
<br>
بیت (۵۲۴۴)
<br>
seniñde-turur kör bularnıñ emi
<br>
سنیڭده تورور کؤر بولارنېڭ ائمی
<br>
otağıl dârû birle bolğıl kamı
<br>
اۏتاغېل دارو بیرله بۏلغېل قامې
<br>
beyt 5245.
<br>
بیت (۵۲۴۵)
<br>
kalı kılmasa sen emi ya otı
<br>
قالې قېلماسا سن ائمی یا اۏتې
<br>
bodunka bolur sen tiriglik yutı
<br>
بۏدونقا بۏلور سن تیریگلیک یوتې
<br>
beyt 5246.
<br>
بیت (۵۲۴۶)
<br>
seniñdin ayıtğay yarın bir bayat
<br>
سنیڭدین آیېتغای یارېن بیر بایات
<br>
cevâbın anutğıl özüñke berât
<br>
جوابېن آنوتغېل اؤزۆڭکه برات
<br>
beyt 5247.
<br>
بیت (۵۲۴۷)
<br>
tiriglik keçer terk bu beglik kalur
<br>
تیریگلیک کئچر ترک بو بگلیک قالور
<br>
kereklig saña edgü atıñ-turur
<br>
کیرکلیگ ساڭا ائدگۆ آتېڭ تورور
<br>
beyt 5248.
<br>
بیت (۵۲۴۸)
<br>
tarılağ-turur bu ajun ay ilig
<br>
تارېلاغ تورور بو آژون آی ایلیگ
<br>
negü ekse anda alır bu elig
<br>
نه‌گۆ ایکسه آندا آلېر بو ائلیگ
<br>
beyt 5249.
<br>
بیت (۵۲۴۹)
<br>
yorı edgülük kıl ekin edgülük
<br>
یۏرې ائدگۆلۆک قېل ایکین ائدگۆلۆک
<br>
saña edgü bolğay eçü meñülük
<br>
ساڭا ائدگۆ بۏلغای ائچۆ مڭۆلۆک
<br>
beyt 5250.
<br>
بیت (۵۲۵۰)
<br>
negü tér eşitğıl bügü ilçi beg
<br>
نه‌گۆ تیر ائشیتغېل بۆگۆ ایلچی بگ
<br>
bu beglik işini bilir yolçı beg
<br>
بو بگلیک ایشینی بیلیر یۏلچې بگ
<br>
beyt 5251.
<br>
بیت (۵۲۵۱)
<br>
ayâ beg boluğlı bodunka uluğ
<br>
آیا بگ بۏلوغلې بۏدونقا اولوغ
<br>
köñül til kiçig tut özüñke yuluğ
<br>
کؤڭۆل تیل کیچیگ توت اؤزۆڭکه یولوغ
<br>
beyt 5252.
<br>
بیت (۵۲۵۲)
<br>
ayâ baş boluğlı ay üsteñ elig
<br>
آیا باش بۏلوغلې آی اۆستڭ ائلیگ
<br>
kamuğ işke aşnu sen işlet bilig
<br>
قاموغ ایشکه آشنو سن ایشلت بیلیگ
<br>
beyt 5253.
<br>
بیت (۵۲۵۳)
<br>
bilig birle işle kamuğ törlüg iş
<br>
بیلیگ بیرله ایشله قاموغ تؤرلۆگ ایش
<br>
biligdin kelir ol kamuğ körklüg iş
<br>
بیلیگدین کلیر اۏل قاموغ کؤرکلۆگ ایش
<br>
beyt 5254.
<br>
بیت (۵۲۵۴)
<br>
barığlı-turur bu ajun kalğusuz
<br>
بارېغلې تورور بو آژون قالغوسوز
<br>
özüñ edgülük kıl yitip barğusuz
<br>
اؤزۆڭ ائدگۆلۆک قېل ییتیپ بارغوسوز
<br>
beyt 5255.
<br>
بیت (۵۲۵۵)
<br>
kalır dünyâ âhır toğuğlı ölür
<br>
قالېر دۆنیا آخر تۏغوغلې اؤلۆر
<br>
isiz edgü erse kör atı kalur
<br>
ایسیز ائدگۆ ایرسه کؤر آتې قالور
<br>
beyt 5256.
<br>
بیت (۵۲۵۶)
<br>
isizke katılma küyürgey isiz
<br>
ایسیزکه قاتېلما کۆیۆرگَی ایسیز
<br>
atıñ edgü bolsa kalır edgü iz
<br>
آتېڭ ائدگۆ بۏلسا قالېر ائدگۆ ایز
<br>
beyt 5257.
<br>
بیت (۵۲۵۷)
<br>
ay ilig katığlan oduğ tur oduğ
<br>
آی ایلیگ قاتېغلان اۏدوغ تور اۏدوغ
<br>
usayuk kişike tokınur yoduğ
<br>
اوسایوق کیشیکه تۏقېنور یۏدوغ
<br>
beyt 5258.
<br>
بیت (۵۲۵۸)
<br>
bu beglik köki sak oduğluk-turur
<br>
بو بگلیک کؤکی ساق اۏدوغلوق تورور
<br>
takı bir ajun kolsa mundın bulur
<br>
تاقې بیر آژون قۏلسا موندېن بولور
<br>
beyt 5259.
<br>
بیت (۵۲۵۹)
<br>
usanma usansa bu beglik barır
<br>
اوسانما اوسانسا بو بگلیک بارېر
<br>
usayuk ikigün ajunda ulır
<br>
اوسایوق ایکی گۆن آژوندا اولېر
<br>
beyt 5260.
<br>
بیت (۵۲۶۰)
<br>
hasım kılma özke yéme tökme kan
<br>
خصم قېلما اؤزکه ییمه تؤکمه قان
<br>
bu iki yazukka ulır çıksa cân
<br>
بو ایکی یازوققا اولېر چېقسا جان
<br>
beyt 5261.
<br>
بیت (۵۲۶۱)
<br>
harâmka katılma küdez öz katığ
<br>
حرامقا قاتېلما کۆدز اؤز قاتېغ
<br>
harâm yégli ornı tamu ol batığ
<br>
حرام ییگلی اۏرنې تامو اۏل باتېغ
<br>
beyt 5262.
<br>
بیت (۵۲۶۲)
<br>
bağırsak bulun barça yalñuk öze
<br>
باغېرساق بولون بارچا یالڭوق اؤزه
<br>
kişi yası kolma yorıma aza
<br>
کیشی یاسې قۏلما یۏرېما آزا
<br>
beyt 5263.
<br>
بیت (۵۲۶۳)
<br>
bor içme fesâdka katılma yıra
<br>
بۏر ایچمه فسادقا قاتېلما یېرا
<br>
bu iki buzar karşı ordu tura
<br>
بو ایکی بوزار قارشې اۏردو تورا
<br>
beyt 5264.
<br>
بیت (۵۲۶۴)
<br>
ölümke tuğar bu tuğuğlı kişi
<br>
اؤلۆمکه توغار بو توغوغلې کیشی
<br>
atın iz kodur bu ölügli kişi
<br>
آتېن ایز قۏدور بو اؤلۆگلی کیشی
<br>
beyt 5265.
<br>
بیت (۵۲۶۵)
<br>
tutamça tiriglik tüker alkınur
<br>
توتامچا تیریگلیک تۆکر آلقېنور
<br>
isiz edgü erse kör atı kalur
<br>
ایسیز ائدگۆ ایرسه کؤر آتې قالور
<br>
beyt 5266.
<br>
بیت (۵۲۶۶)
<br>
awınç birle ögrir bu dünyâ séni
<br>
آوېنچ بیرله اؤگریر بو دۆنیا سینی
<br>
usanma udıtmasu ğaflet küni
<br>
اوسانما اودېتماسو غفلت کۆنی
<br>
beyt 5267.
<br>
بیت (۵۲۶۷)
<br>
bu ğaflet-turur kör udıtur kişig
<br>
بو غفلت تورور کؤر اودېتور کیشیگ
<br>
udığlı kişi kodtı yumğı işig
<br>
اودېغلې کیشی قۏدتې یومغې ایشیگ
<br>
beyt 5268.
<br>
بیت (۵۲۶۸)
<br>
bu ğaflet yok erse kişike kamuğ
<br>
بو غفلت یۏق ایرسه کیشیکه قاموغ
<br>
firişteˆ bolup kılğay erdi tapuğ
<br>
فرشته بۏلوپ قېلغای ایردی تاپوغ
<br>
beyt 5269.
<br>
بیت (۵۲۶۹)
<br>
idi yakşı aymış biliglig sözi
<br>
ایدی یاقشې آیمېش بیلیگلیگ سؤزی
<br>
uka barğıl emdi ay köñli yazı
<br>
اوقا بارغېل ایمدی آی کؤڭلی یازې
<br>
beyt 5270.
<br>
بیت (۵۲۷۰)
<br>
kamuğ ğaflet ol bu sewinçin sarab
<br>
قاموغ غفلت اۏل بو سئوینچین ساراب
<br>
bu ğaflet bile öz yokadur ‘aceb
<br>
بو غفلت بیله اؤز یۏقادور عجب
<br>
beyt 5271.
<br>
بیت (۵۲۷۱)
<br>
usanma udıtmasu ğaflet usı
<br>
اوسانما اودېتماسو غفلت اوسې
<br>
bu ğaflet usındın küdezgü ya rab
<br>
بو غفلت اوسېندېن کۆدزگۆ یا رب
<br>
beyt 5272.
<br>
بیت (۵۲۷۲)
<br>
iliñde yiti tut közüñ kulğakıñ
<br>
ایلیڭده ییتی توت کؤزۆڭ قولغاقېڭ
<br>
tözüke tegürgil bağırsaklıkıñ
<br>
تؤزۆکه تگۆرگیل باغېرساقلېقېڭ
<br>
beyt 5273.
<br>
بیت (۵۲۷۳)
<br>
saña bolğa âhır bayat aytığı
<br>
ساڭا بۏلغا آخر بایات آیتېغې
<br>
bayat aytığı ol yazukluğ ağı
<br>
بایات آیتېغې اۏل یازوقلوغ آغې
<br>
beyt 5274.
<br>
بیت (۵۲۷۴)
<br>
baka tur negü tér sakınuk kişi
<br>
باقا تور نه‌گۆ تیر ساقېنوق کیشی
<br>
sakınuk sözin tutsa itlür işi
<br>
ساقېنوق سؤزین توتسا ایتلۆر ایشی
<br>
beyt 5275.
<br>
بیت (۵۲۷۵)
<br>
ay boşlağ yorığlı bodun öktemi
<br>
آی بۏشلاغ یۏرېغلې بۏدون اؤکته‌می
<br>
bayat aytığı bar anutğıl emi
<br>
بایات آیتېغې بار آنوتغېل ائمی
<br>
beyt 5276.
<br>
بیت (۵۲۷۶)
<br>
köñülçe yorığlı ay teltük müne
<br>
کؤڭۆلچه یۏرېغلې آی تلتۆک مۆنه
<br>
ayıtğay seniñdin bayat bir küne
<br>
آیېتغای سنیڭدین بایات بیر کۆنه
<br>
beyt 5277.
<br>
بیت (۵۲۷۷)
<br>
ay yégli içigli yawalık bile
<br>
آی ییگلی ایچیگلی یاوالېق بیله
<br>
sakışka anunğıl çıkış yol tile
<br>
ساقېشقا آنونغېل چېقېش یۏل تیله
<br>
beyt 5278.
<br>
بیت (۵۲۷۸)
<br>
ayıtğu-turur kör bayat barçanı
<br>
آیېتغو تورور کؤر بایات بارچانې
<br>
kutulğu yériñ barmu kaçğıl kanı
<br>
قوتولغو ییریڭ بارمو قاچغېل قانې
<br>
beyt 5279.
<br>
بیت (۵۲۷۹)
<br>
ay ilig kılıç berge sénde-turur
<br>
آی ایلیگ قېلېچ بئرگه سینده تورور
<br>
bu berge kıyınlar isizke erür
<br>
بو بئرگه قېیېنلار ایسیزکه ایرۆر
<br>
beyt 5280.
<br>
بیت (۵۲۸۰)
<br>
isizler isizliklerin ésmese
<br>
ایسیزلر ایسیزلیکلرین ایسمه‌سه
<br>
sen ésme kının berge tutğıl basa
<br>
سن ایسمه قېنېن بئرگه توتغېل باسا
<br>
beyt 5281.
<br>
بیت (۵۲۸۱)
<br>
isizlerke berge urup könmese
<br>
ایسیزلرکه بئرگه اوروپ کؤنمه‌سه
<br>
özüñ saknu turğu olardın usa
<br>
اؤزۆڭ ساقنو تورغو اۏلاردېن اوسا
<br>
beyt 5282.
<br>
بیت (۵۲۸۲)
<br>
ilig bolsa isiz ajunuğ buzar
<br>
ایلیگ بۏلسا ایسیز آژونوغ بوزار
<br>
kısığlısı bolmasa yoldın azar
<br>
قېسېغلېسې بۏلماسا یۏلدېن آزار
<br>
beyt 5283.
<br>
بیت (۵۲۸۳)
<br>
ağırla sen edgüg tegür edgülük
<br>
آغېرلا سن ائدگۆگ تگۆر ائدگۆلۆک
<br>
bodun edgü bolğay tüzü ay külüg
<br>
بۏدون ائدگۆ بۏلغای تۆزۆ آی کۆلۆگ
<br>
beyt 5284.
<br>
بیت (۵۲۸۴)
<br>
oyunka awınma özüñni küdez
<br>
اۏیونقا آوېنما اؤزۆڭنی کۆدز
<br>
erejke sewinme künüñ kaldı az
<br>
ارژکه سئوینمه کۆنۆڭ قالدې آز
<br>
beyt 5285.
<br>
بیت (۵۲۸۵)
<br>
könilik öze sen turu kıl törü
<br>
کؤنیلیک اؤزه سن تورو قېل تؤرۆ
<br>
törü birle beglik-turur ol örü
<br>
تؤرۆ بیرله بگلیک تورور اۏل اؤرۆ
<br>
beyt 5286.
<br>
بیت (۵۲۸۶)
<br>
küçüñ yetmişinçe katığlansu öz
<br>
کۆچۆڭ یئتمیشینچه قاتېغلانسو اؤز
<br>
yawa kılsa ‘udrı kolu tursu öz
<br>
یاوا قېلسا عذرې قۏلو تورسو اؤز
<br>
beyt 5287.
<br>
بیت (۵۲۸۷)
<br>
negü tér eşitgil bodun başçısı
<br>
نه‌گۆ تیر ائشیتگیل بۏدون باشچېسې
<br>
törü birle ilde yadığlı küsi
<br>
تؤرۆ بیرله ایلده یادېغلې کۆسی
<br>
beyt 5288.
<br>
بیت (۵۲۸۸)
<br>
ayâ beg katığlan bu tâkat teñi
<br>
آیا بگ قاتېغلان بو طاقت تڭی
<br>
törü kıl bodunka tegürgil oñı
<br>
تؤرۆ قېل بۏدونقا تگۆرگیل اۏڭې
<br>
beyt 5289.
<br>
بیت (۵۲۸۹)
<br>
kalı tuşsa takşır yana ‘udri kol
<br>
قالې توشسا تاقشېر یانا أُدری قۏل
<br>
tilin künde tevbeˆ kılınğıl yañı
<br>
تیلین کۆنده توبه قېلېنغېل یاڭې
<br>
beyt 5290.
<br>
بیت (۵۲۹۰)
<br>
üküş kaznak urma sen altun kümüş
<br>
اۆکۆش قازناق اورما سن آلتون کۆمۆش
<br>
negü bulsa bérgil ülegil üküş
<br>
نه‌گۆ بولسا بیرگیل اۆله‌گیل اۆکۆش
<br>
beyt 5291.
<br>
بیت (۵۲۹۱)
<br>
seniñde kédin kalğa tutsa ölüm
<br>
سنیڭده کیدین قالغا توتسا اؤلۆم
<br>
oğul kız isizlikke bulğay tolum
<br>
اۏغول قېز ایسیزلیککه بولغای تۏلوم
<br>
beyt 5292.
<br>
بیت (۵۲۹۲)
<br>
katığlan tiriglikte mâl açnu ıd
<br>
قاتېغلان تیریگلیکته مال آچنو اېد
<br>
sakıştın kutulğı muyan özke tıd
<br>
ساقېشتېن قوتولغې مویان اؤزکه تېد
<br>
beyt 5293.
<br>
بیت (۵۲۹۳)
<br>
idi yakşı aymış bodunlar begi
<br>
ایدی یاقشې آیمېش بۏدونلار بگی
<br>
bodunda bedüki kişide yégi
<br>
بۏدوندا بدۆکی کیشیده ییگی
<br>
beyt 5294.
<br>
بیت (۵۲۹۴)
<br>
ay kaznak uruğlı ajun begleri
<br>
آی قازناق اوروغلې آژون بگلری
<br>
özüñde kédin kodma kaznak yorı
<br>
اؤزۆڭده کیدین قۏدما قازناق یۏرې
<br>
beyt 5295.
<br>
بیت (۵۲۹۵)
<br>
erej adnağu kılğa sakış saña
<br>
ارژ آدناغو قېلغا ساقېش ساڭا
<br>
ülüg tegmesü ay uruğluğ karı
<br>
اۆلۆگ تیگمه‌سۆ آی اوروغلوغ قارې
<br>
beyt 5296.
<br>
بیت (۵۲۹۶)
<br>
ayâ bay boluğlı bodunda talu
<br>
آیا بای بۏلوغلې بۏدوندا تالو
<br>
kokuz kıl bu baylık muyan al tolu
<br>
قۏقوز قېل بو بایلېق مویان آل تۏلو
<br>
beyt 5297.
<br>
بیت (۵۲۹۷)
<br>
vefâsız ajunka köñül bamağıl
<br>
وفاسېز آژونقا کؤڭۆل باماغېل
<br>
cefâ kılğa âhır bolu bérmegil
<br>
جفا قېلغا آخر بۏلو بیرمه‌گیل
<br>
beyt 5298.
<br>
بیت (۵۲۹۸)
<br>
ayâ beg boluğlı bodunda burun
<br>
آیا بگ بۏلوغلې بۏدوندا بورون
<br>
burun ıd bu beglik sen itgil orun
<br>
بورون اېد بو بگلیک سن ایتگیل اۏرون
<br>
beyt 5299.
<br>
بیت (۵۲۹۹)
<br>
közi suk ay artuk uzun saknur er
<br>
کؤزی سوق آی آرتوق اوزون ساقنور ار
<br>
ölüm tutmaz erken barıñ barça bér
<br>
اؤلۆم توتماز ارکن بارېڭ بارچا بیر
<br>
beyt 5300.
<br>
بیت (۵۳۰۰)
<br>
ölüm tutsa âhır bu neñ asğı yok
<br>
اؤلۆم توتسا آخر بو نڭ آسغې یۏق
<br>
turu kalğa mâlıñ saña tatğı yok
<br>
تورو قالغا مالېڭ ساڭا تاتغې یۏق
<br>
beyt 5301.
<br>
بیت (۵۳۰۱)
<br>
aş az yé ay ilig üküş kıl tapuğ
<br>
آش آز یی آی ایلیگ اۆکۆش قېل تاپوغ
<br>
söz az sözle ögren sen erdem kamuğ
<br>
سؤز آز سؤزله اؤگرن سن اردم قاموغ
<br>
beyt 5302.
<br>
بیت (۵۳۰۲)
<br>
çığay tul yetîmig baka tur körü
<br>
چېغای تول یتیمیگ باقا تور کؤرۆ
<br>
bularığ küdezse bolur çın törü
<br>
بولارېغ کۆدزسه بۏلور چېن تؤرۆ
<br>
beyt 5303.
<br>
بیت (۵۳۰۳)
<br>
uşakçı kişig kılma özke yakın
<br>
اوشاقچې کیشیگ قېلما اؤزکه یاقېن
<br>
ozunçığ özüñdin yırak tut sakın
<br>
اۏزونچېغ اؤزۆڭدین یېراق توت ساقېن
<br>
beyt 5304.
<br>
بیت (۵۳۰۴)
<br>
bu yañlığ kişi ol kişi yaslığı
<br>
بو یاڭلېغ کیشی اۏل کیشی یاسلېغې
<br>
kişi yaslığın sen yağı bil yağı
<br>
کیشی یاسلېغېن سن یاغې بیل یاغې
<br>
beyt 5305.
<br>
بیت (۵۳۰۵)
<br>
kişi sukıña bérme ilde elig sizik
<br>
کیشی سوقېڭا بیرمه ایلده ائلیگ سیزیک
<br>
tutma buzğay itilmiş ilig
<br>
توتما بوزغای ایتیلمیش ایلیگ
<br>
beyt 5306.
<br>
بیت (۵۳۰۶)
<br>
katığlan özüñni tamudın yırat
<br>
قاتېغلان اؤزۆڭنی تامودېن یېرات
<br>
kamuğ edgülük kıl küdezgey bayat
<br>
قاموغ ائدگۆلۆک قېل کۆدزگَی بایات
<br>
beyt 5307.
<br>
بیت (۵۳۰۷)
<br>
bu künki künüñde yarınkı künüñ
<br>
بو کۆنکی کۆنۆڭده یارېنقې کۆنۆڭ
<br>
barı edgü bolsun yarınkı tünüñ
<br>
بارې ائدگۆ بۏلسون یارېنقې تۆنۆڭ
<br>
beyt 5308.
<br>
بیت (۵۳۰۸)
<br>
idi yakşı aymış biliglig tüzün
<br>
ایدی یاقشې آیمېش بیلیگلیگ تۆزۆن
<br>
bitimiş bu kılğu işiñni sözün
<br>
بیتیمیش بو قېلغو ایشیڭنی سؤزۆن
<br>
beyt 5309.
<br>
بیت (۵۳۰۹)
<br>
bu künke yarın bar ayıtğu küni
<br>
بو کۆنکه یارېن بار آیېتغو کۆنی
<br>
yarınka sakınsa yorığı köni
<br>
یارېنقا ساقېنسا یۏرېغې کؤنی
<br>
beyt 5310.
<br>
بیت (۵۳۱۰)
<br>
usanma oduğ tur udıma odun
<br>
اوسانما اۏدوغ تور اودېما اۏدون
<br>
udır köz oduğ tut unıt bu unı
<br>
اودېر کؤز اۏدوغ توت اونېت بو اونې
<br>
beyt 5311.
<br>
بیت (۵۳۱۱)
<br>
bu dîn dalı dünyâ dalı karşı ol
<br>
بو دین دالې دۆنیا دالې قارشې اۏل
<br>
yağuşmaz ikigün yolı yarşı ol
<br>
یاغوشماز ایکی گۆن یۏلې یارشې اۏل
<br>
beyt 5312.
<br>
بیت (۵۳۱۲)
<br>
bu dîn dünyâ birle birikmeki sarp
<br>
بو دین دۆنیا بیرله بیریکمکی سارپ
<br>
kawuşmaz ikigün munı bilse tap
<br>
قاووشماز ایکی گۆن مونې بیلسه تاپ
<br>
beyt 5313.
<br>
بیت (۵۳۱۳)
<br>
birisi yağusa birisi tezer
<br>
بیریسی یاغوسا بیریسی تئزئر
<br>
iki birle tutsa kişi yol azar
<br>
ایکی بیرله توتسا کیشی یۏل آزار
<br>
beyt 5314.
<br>
بیت (۵۳۱۴)
<br>
tüpi yél-turur dünyâ yağmur sanı
<br>
تۆپی ییل تورور دۆنیا یاغمور سانې
<br>
kelir çoğlayur az öçer terk üni
<br>
کلیر چۏغلایور آز اؤچر ترک اۆنی
<br>
beyt 5315.
<br>
بیت (۵۳۱۵)
<br>
kelir kut kapuğda kalın yumdarur
<br>
کلیر قوت قاپوغدا قالېن یومدارور
<br>
köñül basa yumğığ adınka bérür
<br>
کؤڭۆل باسا یومغېغ آدېنقا بیرۆر
<br>
beyt 5316.
<br>
بیت (۵۳۱۶)
<br>
bayudum tése sen çığay bolğu bér
<br>
بایودوم تیسه سن چېغای بۏلغو بیر
<br>
ağır-men tése sen uçuz kılğa yér
<br>
آغېر من تیسه سن اوچوز قېلغا ییر
<br>
beyt 5317.
<br>
بیت (۵۳۱۷)
<br>
ajun toklukı barça açlık-turur
<br>
آژون تۏقلوقې بارچا آچلېق تورور
<br>
ereji sewinçi kör emgek erür
<br>
ارژی سئوینچی کؤر امگک ایرۆر
<br>
beyt 5318.
<br>
بیت (۵۳۱۸)
<br>
ay ilig bu nefsiñ yağıla katığ
<br>
آی ایلیگ بو نفسیڭ یاغېلا قاتېغ
<br>
tilekini bérme yitürme tatığ
<br>
تیلکینی بیرمه ییتۆرمه تاتېغ
<br>
beyt 5319.
<br>
بیت (۵۳۱۹)
<br>
kamuğda isizrek yağı bu-turur
<br>
قاموغدا ایسیزره‌ک یاغې بو تورور
<br>
muñar edgü kılsa bu isiz kılur
<br>
موڭار ائدگۆ قېلسا بو ایسیز قېلور
<br>
beyt 5320.
<br>
بیت (۵۳۲۰)
<br>
vefâ kılsa yandru yanutı cefâ
<br>
وفا قېلسا یاندرو یانوتې جفا
<br>
cefâ kılsa ötrü kılur bu vefâ
<br>
جفا قېلسا اؤترۆ قېلور بو وفا
<br>
beyt 5321.
<br>
بیت (۵۳۲۱)
<br>
bu nefsiñ uçuzla ağır bolğa cân
<br>
بو نفسیڭ اوچوزلا آغېر بۏلغا جان
<br>
bilig beg bolup kör ukuş bolğa han
<br>
بیلیگ بگ بۏلوپ کؤر اوقوش بۏلغا خان
<br>
beyt 5322.
<br>
بیت (۵۳۲۲)
<br>
bu dünyâ yağı ol bu nefsiñ yağı
<br>
بو دۆنیا یاغې اۏل بو نفسیڭ یاغې
<br>
bu iki yağınıñ yadığlığ ağı
<br>
بو ایکی یاغېنېڭ یادېغلېغ آغې
<br>
beyt 5323.
<br>
بیت (۵۳۲۳)
<br>
bu kutka küwenip kötürme köñül
<br>
بو قوتقا کۆوه‌نیپ کؤتۆرمه کؤڭۆل
<br>
ınanma tiriglikke artuk tüñül
<br>
اېنانما تیریگلیککه آرتوق تۆڭۆل
<br>
beyt 5324.
<br>
بیت (۵۳۲۴)
<br>
bedüklük uluğluk bu keçgü-turur
<br>
بدۆکلۆک اولوغلوق بو کئچگۆ تورور
<br>
bu devlet otı barça öçgü-turur
<br>
بو دَولت اۏتې بارچا اؤچگۆ تورور
<br>
beyt 5325.
<br>
بیت (۵۳۲۵)
<br>
negü tér eşitgil ay aslı bedük
<br>
نه‌گۆ تیر ائشیتگیل آی آسلې بدۆک
<br>
bağırsak sözi tutsa asğı ked ök
<br>
باغېرساق سؤزی توتسا آسغې کد اؤک
<br>
beyt 5326.
<br>
بیت (۵۳۲۶)
<br>
bu beglik bile sen kötürme egin
<br>
بو بگلیک بیله سن کؤتۆرمه اگین
<br>
kögüz kerme artuk özüñni sakın
<br>
کؤگۆز کئرمه آرتوق اؤزۆڭنی ساقېن
<br>
beyt 5327.
<br>
بیت (۵۳۲۷)
<br>
yirindi ajunuğ süründike kod
<br>
ییریندی آژونوغ سۆرۆندیکه قۏد
<br>
bayat birge anda tü ni‘met yégin
<br>
بایات بیرگه آندا تۆ نعمت ییگین
<br>
beyt 5328.
<br>
بیت (۵۳۲۸)
<br>
ay ilig ked üdrüm tile üç kişig
<br>
آی ایلیگ کد اۆدرۆم تیله اۆچ کیشیگ
<br>
anıñda basa bir bu üçke işig
<br>
آنېڭدا باسا بیر بو اۆچکه ایشیگ
<br>
beyt 5329.
<br>
بیت (۵۳۲۹)
<br>
bularda biri kazı yinçge arığ
<br>
بولاردا بیری قازې یینچگه آرېغ
<br>
sakınuk kerek tegse halkka asığ
<br>
ساقېنوق کیرک تگسه خلققا آسېغ
<br>
beyt 5330.
<br>
بیت (۵۳۳۰)
<br>
ikinçi ha‘lîfet kerek çın bütün
<br>
ایکینچی خلیفت کیرک چېن بۆتۆن
<br>
bodun bulsa inçlik tirilse kutun
<br>
بۏدون بولسا اینچلیک تیریلسه قوتون
<br>
beyt 5331.
<br>
بیت (۵۳۳۱)
<br>
üçünçi ked üdrüm kerek bu vezîr
<br>
اۆچۆنچی کد اۆدرۆم کیرک بو وزیر
<br>
bodunka negü tegse mundın tegir
<br>
بۏدونقا نه‌گۆ تگسه موندېن تگیر
<br>
beyt 5332.
<br>
بیت (۵۳۳۲)
<br>
bu üç işte bolsa kişisi köni
<br>
بو اۆچ ایشته بۏلسا کیشیسی کؤنی
<br>
bodun inçke tegdi yarudı küni
<br>
بۏدون اینچکه تگدی یارودې کۆنی
<br>
beyt 5333.
<br>
بیت (۵۳۳۳)
<br>
itilgey iliñ hem bayuğay bodun
<br>
ایتیلگَی ایلیڭ هم بایوغای بۏدون
<br>
saña artğa edgü du‘â ol üdün
<br>
ساڭا آرتغا ائدگۆ دعا اۏل اۆدۆن
<br>
beyt 5334.
<br>
بیت (۵۳۳۴)
<br>
bu üç işte bolsa yarağsız kişi
<br>
بو اۆچ ایشته بۏلسا یاراغسېز کیشی
<br>
yarağsız bolur barça él kün işi
<br>
یاراغسېز بۏلور بارچا ایل کۆن ایشی
<br>
beyt 5335.
<br>
بیت (۵۳۳۵)
<br>
muñar meñzetü keldi emdi sözüm
<br>
موڭار مڭزتۆ کلدی ایمدی سؤزۆم
<br>
eşitgil munı sen ay körklüg yüzüm
<br>
ائشیتگیل مونې سن آی کؤرکلۆگ یۆزۆم
<br>
beyt 5336.
<br>
بیت (۵۳۳۶)
<br>
bu begke vezîr ol tutup yétgüçi
<br>
بو بگکه وزیر اۏل توتوپ ییتگۆچی
<br>
éli kapğı atı bu ol étgüçi
<br>
ایلی قاپغې آتې بو اۏل ایتگۆچی
<br>
beyt 5337.
<br>
بیت (۵۳۳۷)
<br>
kalı tetrü yétse burunduk vezîr
<br>
قالې تترۆ ییتسه بوروندوق وزیر
<br>
kamuğ tetrü boldı özüm ayğuçı
<br>
قاموغ تترۆ بۏلدې اؤزۆم آیغوچې
<br>
beyt 5338.
<br>
بیت (۵۳۳۸)
<br>
bu dünyâ itiglig bu tirki sanı
<br>
بو دۆنیا ایتیگلیگ بو تیرکی سانې
<br>
yorığlı bu yalñuk neçe yér anı
<br>
یۏرېغلې بو یالڭوق نئچه ییر آنې
<br>
beyt 5339.
<br>
بیت (۵۳۳۹)
<br>
biziñde ozakı kotu barğuçı
<br>
بیزیڭده اۏزاقې قۏتو بارغوچې
<br>
yédi todtı kandı ölüp yatğuçı
<br>
ییدی تۏدتې قاندې اؤلۆپ یاتغوچې
<br>
beyt 5340.
<br>
بیت (۵۳۴۰)
<br>
uluğ toy bakıp kör yaturlar küdü
<br>
اولوغ تۏی باقېپ کؤر یاتورلار کۆدۆ
<br>
okır bizni barğu séziksiz udu
<br>
اۏقېر بیزنی بارغو سیزیکسیز اودو
<br>
beyt 5341.
<br>
بیت (۵۳۴۱)
<br>
takı bir kotu ol karındakılar
<br>
تاقې بیر قۏتو اۏل قارېنداقېلار
<br>
biziñde basa tirki yégli olar
<br>
بیزیڭده باسا تیرکی ییگلی اۏلار
<br>
beyt 5342.
<br>
بیت (۵۳۴۲)
<br>
biziñ kopğumıznı küder bu kotu
<br>
بیزیڭ قۏپغومېزنې کۆدر بو قۏتو
<br>
küder kelgümizni olar ay botu
<br>
کۆدر کلگۆمیزنی اۏلار آی بۏتو
<br>
beyt 5343.
<br>
بیت (۵۳۴۳)
<br>
bu kün bizke tegdi bu tirki yémi
<br>
بو کۆن بیزکه تگدی بو تیرکی ییمی
<br>
neçe birge erki yégü kedgümi
<br>
نئچه بیرگه ارکی ییگۆ کئدگۆمی
<br>
beyt 5344.
<br>
بیت (۵۳۴۴)
<br>
okırlar ölüp yatğuçılar naru
<br>
اۏقېرلار اؤلۆپ یاتغوچېلار نارو
<br>
sürerler karındakılar kop téyü
<br>
سۆررلر قارېنداقېلار قۏپ تییۆ
<br>
beyt 5345.
<br>
بیت (۵۳۴۵)
<br>
birisi sürer kör birisi okır
<br>
بیریسی سۆرر کؤر بیریسی اۏقېر
<br>
bu ikin ara kim erejke tegir
<br>
بو ایکین آرا کیم ارژکه تگیر
<br>
beyt 5346.
<br>
بیت (۵۳۴۶)
<br>
ay ilig usanma sakınma uzun
<br>
آی ایلیگ اوسانما ساقېنما اوزون
<br>
uzun kalğu ermez ay kılkı tüzün
<br>
اوزون قالغو ایرمز آی قېلقې تۆزۆن
<br>
beyt 5347.
<br>
بیت (۵۳۴۷)
<br>
harâmka katılma ay ilig sakın
<br>
حرامقا قاتېلما آی ایلیگ ساقېن
<br>
harâmka kararur köñül bil yakın
<br>
حرامقا قارارور کؤڭۆل بیل یاقېن
<br>
beyt 5348.
<br>
بیت (۵۳۴۸)
<br>
sakınuk bolayın tése ay külüg
<br>
ساقېنوق بۏلایېن تیسه آی کۆلۆگ
<br>
halâl yé halâldin kötürgil ülüg
<br>
حلال یی حلالدین کؤتۆرگیل اۆلۆگ
<br>
beyt 5349.
<br>
بیت (۵۳۴۹)
<br>
negü tér eşitil halâl yégli er
<br>
نه‌گۆ تیر ائشیتیل حلال ییگلی ار
<br>
sakınuk başı çın halâl tégli er
<br>
ساقېنوق باشې چېن حلال تیگلی ار
<br>
beyt 5350.
<br>
بیت (۵۳۵۰)
<br>
halâl yégli kılmaz bayatka yazuk
<br>
حلال ییگلی قېلماز بایاتقا یازوق
<br>
halâl yé halâl kıl yarınlık azuk
<br>
حلال یی حلال قېل یارېنلېق آزوق
<br>
beyt 5351.
<br>
بیت (۵۳۵۱)
<br>
kimiñ boğuzı egni bar erse arığ
<br>
کیمیڭ بۏغوزې اگنی بار ایرسه آرېغ
<br>
arıdı anıñdın yazukı arığ
<br>
آرېدې آنېڭدېن یازوقې آرېغ
<br>
beyt 5352.
<br>
بیت (۵۳۵۲)
<br>
arığlık tilese arıtğıl boğuz
<br>
آرېغلېق تیله‌سه آرېتغېل بۏغوز
<br>
arıtsa boğuz boldı asğıñ ögüz
<br>
آرېتسا بۏغوز بۏلدې آسغېڭ اؤگۆز
<br>
beyt 5353.
<br>
بیت (۵۳۵۳)
<br>
özüñ asğı kolma bodun asğı kol
<br>
اؤزۆڭ آسغې قۏلما بۏدون آسغې قۏل
<br>
bodun asğı içre özüñ asğı ol
<br>
بۏدون آسغې ایچره اؤزۆڭ آسغې اۏل
<br>
beyt 5354.
<br>
بیت (۵۳۵۴)
<br>
negü tér eşitgil uluğ kend begi
<br>
نه‌گۆ تیر ائشیتگیل اولوغ کند بگی
<br>
kamuğ iş içinde yetürmiş ögi
<br>
قاموغ ایش ایچینده یئتۆرمیش اؤگی
<br>
beyt 5355.
<br>
بیت (۵۳۵۵)
<br>
kut ol beg bodunka kutadğu kerek
<br>
قوت اۏل بگ بۏدونقا قوتادغو کیرک
<br>
kutadsa bodun karnı todğu kerek
<br>
قوتادسا بۏدون قارنې تۏدغو کیرک
<br>
beyt 5356.
<br>
بیت (۵۳۵۶)
<br>
bu begler teñiz ol tüpi yinçülüg
<br>
بو بگلر تڭیز اۏل تۆپی یینچۆلۆگ
<br>
teñizke yağuğlı bayuğu kerek
<br>
تیڭیزکه یاغوغلې بایوغو کیرک
<br>
beyt 5357.
<br>
بیت (۵۳۵۷)
<br>
bu begler tağ ol kâni altun kümüş
<br>
بو بگلر تاغ اۏل کانی آلتون کۆمۆش
<br>
kümüş kân kazığlı bayur ol üküş
<br>
کۆمۆش کان قازېغلې بایور اۏل اۆکۆش
<br>
beyt 5358.
<br>
بیت (۵۳۵۸)
<br>
asığlığ kerek beg kör elgi akı
<br>
آسېغلېغ کیرک بگ کؤر ائلگی آقې
<br>
ajun bodıña tegse andın tokı
<br>
آژون بۏدېڭا تگسه آندېن تۏقې
<br>
beyt 5359.
<br>
بیت (۵۳۵۹)
<br>
yaşık teg yaruğıl ay ilçi bügü
<br>
یاشېق تگ یاروغېل آی ایلچی بۆگۆ
<br>
bodun bulsu séndin kör içgü yégü
<br>
بۏدون بولسو سیندین کؤر ایچگۆ ییگۆ
<br>
beyt 5360.
<br>
بیت (۵۳۶۰)
<br>
emânet yüdürdi bayat boynuña
<br>
امانت یۆدۆردی بایات بۏینوڭا
<br>
küdez bu emânet ayıtğa saña
<br>
کۆدز بو امانت آیېتغا ساڭا
<br>
beyt 5361.
<br>
بیت (۵۳۶۱)
<br>
ay ilig baka kör sen özke közün
<br>
آی ایلیگ باقا کؤر سن اؤزکه کؤزۆن
<br>
bir özke neçe neñ térer sen özün
<br>
بیر اؤزکه نئچه نڭ تیرر سن اؤزۆن
<br>
beyt 5362.
<br>
بیت (۵۳۶۲)
<br>
teñizdeki gevher tükemez saña
<br>
تڭیزده‌کی گوهر تۆکه‌مز ساڭا
<br>
tüpütdeki yâkût yetümez saña
<br>
تۆپۆتده‌کی یاقوت یئتۆمز ساڭا
<br>
beyt 5363.
<br>
بیت (۵۳۶۳)
<br>
yağız yér katındakı altun kümüş
<br>
یاغېز ییر قاتېنداقې آلتون کۆمۆش
<br>
térer sen hazîneˆ urur sen üküş
<br>
تیرر سن خزینه اورور سن اۆکۆش
<br>
beyt 5364.
<br>
بیت (۵۳۶۴)
<br>
bu tağlar katında çıkar gevherığ
<br>
بو تاغلار قاتېندا چېقار گوهرېغ
<br>
kazıp yetrümezler saña ay arığ
<br>
قازېپ یئترۆمزلر ساڭا آی آرېغ
<br>
beyt 5365.
<br>
بیت (۵۳۶۵)
<br>
yağız yér özele önügli ewin
<br>
یاغېز ییر اؤزه‌له اؤنۆگلی ائوین
<br>
térip sen tolular sen kaznak ewin
<br>
تیریپ سن تۏلولار سن قازناق ائوین
<br>
beyt 5366.
<br>
بیت (۵۳۶۶)
<br>
uçuğlı yorığlı suw içre balık
<br>
اوچوغلې یۏرېغلې سوو ایچره بالېق
<br>
kutulmaz seniñdin ayâ sarp kılık
<br>
قوتولماز سنیڭدین آیا سارپ قېلېق
<br>
beyt 5367.
<br>
بیت (۵۳۶۷)
<br>
ajun tezginür ilde arkış yorıp
<br>
آژون تیزگینۆر ایلده آرقېش یۏرېپ
<br>
ağı çuz tiyiñ kiş alır sen térip
<br>
آغې چوز تیییڭ کیش آلېر سن تیریپ
<br>
beyt 5368.
<br>
بیت (۵۳۶۸)
<br>
kasab tûsî rûmî ajun tañsukı
<br>
قاساب توسی رومی آژون تاڭسوقې
<br>
saña kelse tolmaz ağı kaznakı
<br>
ساڭا کلسه تۏلماز آغې قازناقې
<br>
beyt 5369.
<br>
بیت (۵۳۶۹)
<br>
kevel tazı büktel tağı arkunı
<br>
کَوَل تازې بۆکتل تاغې آرقونې
<br>
akur toldı tolmaz bu sukluk kanı
<br>
آقور تۏلدې تۏلماز بو سوقلوق قانې
<br>
beyt 5370.
<br>
بیت (۵۳۷۰)
<br>
tirildi tümen miñ talu köp titir
<br>
تیریلدی تۆمن میڭ تالو کؤپ تیتیر
<br>
yazıda kalın yond akurda katır
<br>
یازېدا قالېن یۏند آقوردا قاتېر
<br>
beyt 5371.
<br>
بیت (۵۳۷۱)
<br>
yazı tağ yérig tut yorır koy sürüg
<br>
یازې تاغ ییریگ توت یۏرېر قۏی سۆرۆگ
<br>
ya kul küñ tapuğçı ay kılkı örüg
<br>
یا قول کۆڭ تاپوغچې آی قېلقې اؤرۆگ
<br>
beyt 5372.
<br>
بیت (۵۳۷۲)
<br>
ya kuzda yorığlı kalın köp kotoz
<br>
یا قوزدا یۏرېغلې قالېن کؤپ قۏتۏز
<br>
ya tüzde yorığlı ud iñek öküz
<br>
یا تۆزده یۏرېغلې اود ایڭک اؤکۆز
<br>
beyt 5373.
<br>
بیت (۵۳۷۳)
<br>
kayada yorığlı bu ımğa teke
<br>
قایادا یۏرېغلې بو اېمغا تکه
<br>
kutulmaz seniñdin ay ersig böke
<br>
قوتولماز سنیڭدین آی ارسیگ بؤکه
<br>
beyt 5374.
<br>
بیت (۵۳۷۴)
<br>
sığun muyğak erse sukak ya ıvık
<br>
سېغون مویغاق ایرسه سوقاق یا اېوېق
<br>
saña yém tükemez ay edgü kılık
<br>
ساڭا ییم تۆکه‌مز آی ائدگۆ قېلېق
<br>
beyt 5375.
<br>
بیت (۵۳۷۵)
<br>
kulan ya tağı tut takı kök teke
<br>
قولان یا تاغې توت تاقې کؤک تکه
<br>
tutup keldürürler saña ay böke
<br>
توتوپ کلدۆرۆرلر ساڭا آی بؤکه
<br>
beyt 5376.
<br>
بیت (۵۳۷۶)
<br>
böri tilkü arslan adığ ya toñuz
<br>
بؤری تیلکۆ آرسلان آدېغ یا تۏڭوز
<br>
seniñdin kutulmaz ölür awda tüz
<br>
سنیڭدین قوتولماز اؤلۆر آودا تۆز
<br>
beyt 5377.
<br>
بیت (۵۳۷۷)
<br>
kuğu korday erse ya turna yuğak
<br>
قوغو قۏردای ایرسه یا تورنا یوغاق
<br>
ya toy tut ya yögdik ya todlıç ya kak
<br>
یا تۏی توت یا یؤگدیک یا تۏدلېچ یا قاق
<br>
beyt 5378.
<br>
بیت (۵۳۷۸)
<br>
kalıkta uçuğlı kara kuş yorı
<br>
قالېقتا اوچوغلې قارا قوش یۏرې
<br>
seniñdin keçümez ayâ kök böri
<br>
سنیڭدین کئچۆمز آیا کؤک بؤری
<br>
beyt 5379.
<br>
بیت (۵۳۷۹)
<br>
uçarığ uçurmaz seniñ kuşlarıñ
<br>
اوچارېغ اوچورماز سنیڭ قوشلارېڭ
<br>
yorırığ yorıtmaz kör esriñ ıtıñ
<br>
یۏرېرېغ یۏرېتماز کؤر اسریڭ اېتېڭ
<br>
beyt 5380.
<br>
بیت (۵۳۸۰)
<br>
atalığ atasız kalır yalñuzun
<br>
آتالېغ آتاسېز قالېر یالڭوزون
<br>
analığ anasız bolur ögsüzün
<br>
آنالېغ آناسېز بۏلور اؤگسۆزۆن
<br>
beyt 5381.
<br>
بیت (۵۳۸۱)
<br>
bu munça ajun barça bütrü saña
<br>
بو مونچا آژون بارچا بۆترۆ ساڭا
<br>
tükemez tüker sen ay küçlüg toña
<br>
تۆکه‌مز تۆکر سن آی کۆچلۆگ تۏڭا
<br>
beyt 5382.
<br>
بیت (۵۳۸۲)
<br>
kamuğ bir boğuzka eginke bolup
<br>
قاموغ بیر بۏغوزقا اگینکه بۏلوپ
<br>
ajun barça térdiñ kodur sen ölüp
<br>
آژون بارچا تیردیڭ قۏدور سن اؤلۆپ
<br>
beyt 5383.
<br>
بیت (۵۳۸۳)
<br>
negü asğı âhır ajun térdüküñ
<br>
نه‌گۆ آسغې آخر آژون تیردۆکۆڭ
<br>
ecel cân térer kör üzer bu köküñ
<br>
اجل جان تیرر کؤر اۆزر بو کؤکۆڭ
<br>
beyt 5384.
<br>
بیت (۵۳۸۴)
<br>
körü barsa barça bu sukluk-turur
<br>
کؤرۆ بارسا بارچا بو سوقلوق تورور
<br>
sukun açmış özler kaçan tok bolur
<br>
سوقون آچمېش اؤزلر قاچان تۏق بۏلور
<br>
beyt 5385.
<br>
بیت (۵۳۸۵)
<br>
negü tér eşitgil közi tok kişi
<br>
نه‌گۆ تیر ائشیتگیل کؤزی تۏق کیشی
<br>
bu köz toklukı ol bu baylık başı
<br>
بو کؤز تۏقلوقې اۏل بو بایلېق باشې
<br>
beyt 5386.
<br>
بیت (۵۳۸۶)
<br>
ajun bütrü bulsa közi suk tükel
<br>
آژون بۆترۆ بولسا کؤزی سوق تۆکل
<br>
anı bay tése bolmağay bu muhâl
<br>
آنې بای تیسه بۏلماغای بو محال
<br>
beyt 5387.
<br>
بیت (۵۳۸۷)
<br>
çığay tép ayurlar kayu ol çığay
<br>
چېغای تیپ آیورلار قایو اۏل چېغای
<br>
közi suk çığay ol neçe erse bay
<br>
کؤزی سوق چېغای اۏل نئچه ایرسه بای
<br>
beyt 5388.
<br>
بیت (۵۳۸۸)
<br>
közi suk kişike bayup asğı yok
<br>
کؤزی سوق کیشیکه بایوپ آسغې یۏق
<br>
sukuğ yarlıkağıl ayâ köñli tok
<br>
سوقوغ یارلېقاغېل آیا کؤڭلی تۏق
<br>
beyt 5389.
<br>
بیت (۵۳۸۹)
<br>
közi sukka tütmez bu dünyâ bütün
<br>
کؤزی سوققا تۆتمز بو دۆنیا بۆتۆن
<br>
barı tap tégüçi tirildi kutun
<br>
بارې تاپ تیگۆچی تیریلدی قوتون
<br>
beyt 5390.
<br>
بیت (۵۳۹۰)
<br>
közi suk kişi neñke todmaz közi
<br>
کؤزی سوق کیشی نڭکه تۏدماز کؤزی
<br>
meger tolmağınça kara yér tozı
<br>
مگر تۏلماغېنچا قارا ییر تۏزې
<br>
beyt 5391.
<br>
بیت (۵۳۹۱)
<br>
bu erdi ay élig meniñ bilmişim
<br>
بو ایردی آی ایلیگ منیڭ بیلمیشیم
<br>
saña sözledim men negü ukmışım
<br>
ساڭا سؤزله‌دیم من نه‌گۆ اوقمېشېم
<br>
beyt 5392.
<br>
بیت (۵۳۹۲)
<br>
munu sözledim söz eşitti özüñ
<br>
مونو سؤزله‌دیم سؤز ائشیتتی اؤزۆڭ
<br>
yete baksa köñlüñ açılğa közüñ
<br>
یئته باقسا کؤڭلۆڭ آچېلغا کؤزۆڭ
<br>
beyt 5393.
<br>
بیت (۵۳۹۳)
<br>
sözüm tutsa asğı yarın teggey ök
<br>
سؤزۆم توتسا آسغې یارېن تگگَی اؤک
<br>
kalı tutmasa sen saña bolğa yük
<br>
قالې توتماسا سن ساڭا بۏلغا یۆک
<br>
beyt 5394.
<br>
بیت (۵۳۹۴)
<br>
negü tér eşitgil ukuşluğ tili
<br>
نه‌گۆ تیر ائشیتگیل اوقوشلوغ تیلی
<br>
saña ötler emdi eşitse kalı
<br>
ساڭا اؤتلر ایمدی ائشیتسه قالې
<br>
beyt 5395.
<br>
بیت (۵۳۹۵)
<br>
nasîhat kişike kılur ol tusu
<br>
نصیحت کیشیکه قېلور اۏل توسو
<br>
nasihat tigüle tilese yésü
<br>
نصیحت تیگۆله تیله‌سه ییسۆ
<br>
beyt 5396.
<br>
بیت (۵۳۹۶)
<br>
kalı bu tégüni yéyü bilmese
<br>
قالې بو تیگۆنی یییۆ بیلمه‌سه
<br>
katılma kodu bér küyer ot yésü
<br>
قاتېلما قۏدو بیر کۆیر اۏت ییسۆ
<br>
ilig cevâbı odğurmışka
<br>
ایلیگ جوابې اۏدغورمېشقا
<br>
beyt 5397.
<br>
بیت (۵۳۹۷)
<br>
bu sözler eşitti élig yığladı
<br>
بو سؤزلر ائشیتتی ایلیگ یېغلادې
<br>
ayur ay odğurmış kişide kedi
<br>
آیور آی اۏدغورمېش کیشیده کدی
<br>
beyt 5398.
<br>
بیت (۵۳۹۸)
<br>
meñilig sen emdi ay köñli oduğ
<br>
مڭیلیگ سن ایمدی آی کؤڭلی اۏدوغ
<br>
bu beglik maña boldı emdi yoduğ
<br>
بو بگلیک ماڭا بۏلدې ایمدی یۏدوغ
<br>
beyt 5399.
<br>
بیت (۵۳۹۹)
<br>
men emdi bilindim açıldı közüm
<br>
من ایمدی بیلیندیم آچېلدې کؤزۆم
<br>
méni otka atmış meniñ bu özüm
<br>
مینی اۏتقا آتمېش منیڭ بو اؤزۆم
<br>
beyt 5400.
<br>
بیت (۵۴۰۰)
<br>
könilikte azmış özüm ay uluğ
<br>
کؤنیلیکته آزمېش اؤزۆم آی اولوغ
<br>
ayu bérdiñ emdi könilik yoluğ
<br>
آیو بیردیڭ ایمدی کؤنیلیک یۏلوغ
<br>
beyt 5401.
<br>
بیت (۵۴۰۱)
<br>
du‘â kıl ay odğurmış emdi maña
<br>
دعا قېل آی اۏدغورمېش ایمدی ماڭا
<br>
bayat bérsü tevfîk kör edgü yaña
<br>
بایات بیرسۆ تَوفیق کؤر ائدگۆ یاڭا
<br>
odğurmış cevâbı iligke
<br>
اۏدغورمېش جوابې ایلیگکه
<br>
beyt 5402.
<br>
بیت (۵۴۰۲)
<br>
yanut bérdi odğurmış aydı ay beg
<br>
یانوت بیردی اۏدغورمېش آیدې آی بگ
<br>
bayat bérsü tevfîk tilekiñke teg
<br>
بایات بیرسۆ تَوفیق تیلکیڭکه تگ
<br>
beyt 5403.
<br>
بیت (۵۴۰۳)
<br>
katığlan ukuş birle basğıl havâ
<br>
قاتېغلان اوقوش بیرله باسغېل هاوا
<br>
havâka basıksa bolur er yava
<br>
هواقا باسېقسا بۏلور ار یاوا
<br>
beyt 5404.
<br>
بیت (۵۴۰۴)
<br>
séni alktaçı bu et öz tatğı ol
<br>
سینی آلقتاچې بو ائت اؤز تاتغې اۏل
<br>
et öz kılkı barça saña katğı ol
<br>
ائت اؤز قېلقې بارچا ساڭا قاتغې اۏل
<br>
beyt 5405.
<br>
بیت (۵۴۰۵)
<br>
idi kiçki dünyâ-turur bu karı
<br>
ایدی کیچکی دۆنیا تورور بو قارې
<br>
telim beg keçürdi bu kılkı turı
<br>
تلیم بگ کئچۆردی بو قېلقې تورې
<br>
beyt 5406.
<br>
بیت (۵۴۰۶)
<br>
telim beg karıttı seniñ teg erig
<br>
تلیم بگ قارېتتې سنیڭ تگ اریگ
<br>
séni me uzun tutmağay bu tirig
<br>
سینی مه اوزون توتماغای بو تیریگ
<br>
beyt 5407.
<br>
بیت (۵۴۰۷)
<br>
olar bardı kaldı saña bu orun
<br>
اۏلار باردې قالدې ساڭا بو اۏرون
<br>
yawa kılma üd kün kerekiñ körün
<br>
یاوا قېلما اۆد کۆن کیرکیڭ کؤرۆن
<br>
beyt 5408.
<br>
بیت (۵۴۰۸)
<br>
ölümüg unıtma ay élig odun
<br>
اؤلۆمۆگ اونېتما آی ایلیگ اۏدون
<br>
sézik tutma kelgey saña terk üdün
<br>
سیزیک توتما کلگَی ساڭا ترک اۆدۆن
<br>
beyt 5409.
<br>
بیت (۵۴۰۹)
<br>
özüñni unıtma ay ilig sakın
<br>
اؤزۆڭنی اونېتما آی ایلیگ ساقېن
<br>
kalı öz unıtsa tüp üñke bakın
<br>
قالې اؤز اونېتسا تۆپ اۆڭکه باقېن
<br>
beyt 5410.
<br>
بیت (۵۴۱۰)
<br>
bu iki neñig kim unıtsa kalı
<br>
بو ایکی نڭیگ کیم اونېتسا قالې
<br>
anıñdın yıradı könilik yolı
<br>
آنېڭدېن یېرادې کؤنیلیک یۏلې
<br>
beyt 5411.
<br>
بیت (۵۴۱۱)
<br>
negü tér eşitgil özin bilmiş er
<br>
نه‌گۆ تیر ائشیتگیل اؤزین بیلمیش ار
<br>
havâsın ukuşka bulun kılmış er
<br>
هاواسېن اوقوشقا بولون قېلمېش ار
<br>
beyt 5412.
<br>
بیت (۵۴۱۲)
<br>
ölümüg unıtma gûrüñ yurtuñ ol
<br>
اؤلۆمۆگ اونېتما گورۆڭ یورتوڭ اۏل
<br>
özüñni unıtma sawı yurtuñ ol
<br>
اؤزۆڭنی اونېتما ساوې یورتوڭ اۏل
<br>
beyt 5413.
<br>
بیت (۵۴۱۳)
<br>
menidin törümiş özüñ men téme
<br>
منیدین تؤرۆمیش اؤزۆڭ من تیمه
<br>
özüñ men tése ay unu ornuñ ol
<br>
اؤزۆڭ من تیسه آی اونو اۏرنوڭ اۏل
<br>
beyt 5414.
<br>
بیت (۵۴۱۴)
<br>
busuğda-turur bu körünmez ölüm
<br>
بوسوغدا تورور بو کؤرۆنمز اؤلۆم
<br>
çıkatuşsa hergiz unıtmaz yolum
<br>
چېقاتوشسا هرگز اونېتماز یۏلوم
<br>
beyt 5415.
<br>
بیت (۵۴۱۵)
<br>
tirigke adın hiç yok erse kıyın
<br>
تیریگکه آدېن هیچ یۏق ایرسه قېیېن
<br>
tap erdi bu açığ ölümke bakın
<br>
تاپ ایردی بو آچېغ اؤلۆمکه باقېن
<br>
beyt 5416.
<br>
بیت (۵۴۱۶)
<br>
tap erdi yana bu ölümde basa
<br>
تاپ ایردی یانا بو اؤلۆمده باسا
<br>
kara yér katında ölüp oprasa
<br>
قارا ییر قاتېندا اؤلۆپ اۏپراسا
<br>
beyt 5417.
<br>
بیت (۵۴۱۷)
<br>
anıñda basa kör neçe işler ol
<br>
آنېڭدا باسا کؤر نئچه ایشلر اۏل
<br>
anı barça körgü ölüm açsa yol
<br>
آنې بارچا کؤرگۆ اؤلۆم آچسا یۏل
<br>
beyt 5418.
<br>
بیت (۵۴۱۸)
<br>
bu halığ bilirde ukuşluğ kişi
<br>
بو حالېغ بیلیرده اوقوشلوغ کیشی
<br>
negü teg udır inç neteg yér aşı
<br>
نه‌گۆ تگ اودېر اینچ نه‌تگ ییر آشې
<br>
beyt 5419.
<br>
بیت (۵۴۱۹)
<br>
negü tér eşitgil bilig bérgüçi
<br>
نه‌گۆ تیر ائشیتگیل بیلیگ بیرگۆچی
<br>
bilig birle himmet ulu tutğuçı
<br>
بیلیگ بیرله همّت اولو توتغوچې
<br>
beyt 5420.
<br>
بیت (۵۴۲۰)
<br>
bedük tut bu himmet ediz tut köñül
<br>
بدۆک توت بو همّت ائدیز توت کؤڭۆل
<br>
kodu bér bu dünyâ munıñdın tüñül
<br>
قۏدو بیر بو دۆنیا مونېڭدېن تۆڭۆل
<br>
beyt 5421.
<br>
بیت (۵۴۲۱)
<br>
tünek ol bu dünyâ içi ok yılan
<br>
تۆنک اۏل بو دۆنیا ایچی اۏق یېلان
<br>
munı kod yaruk çın ajunka ulan
<br>
مونې قۏد یاروق چېن آژونقا اولان
<br>
beyt 5422.
<br>
بیت (۵۴۲۲)
<br>
süzük cân kepi bu kara yér tuğı
<br>
سۆزۆک جان کئپی بو قارا ییر توغې
<br>
kara yér kep örtnür ay kılkı ağı
<br>
قارا ییر کپ اؤرتنۆر آی قېلقې آغې
<br>
beyt 5423.
<br>
بیت (۵۴۲۳)
<br>
bu dünyâ tünek ol kararçku kuduğ
<br>
بو دۆنیا تۆنک اۏل قارارچقو قودوغ
<br>
belâ mihnet ol barça munda yoduğ
<br>
بلا محنت اۏل بارچا موندا یۏدوغ
<br>
beyt 5424.
<br>
بیت (۵۴۲۴)
<br>
ne inçlik tiler sen tünekte turup
<br>
نه اینچلیک تیلر سن تۆنَکته توروپ
<br>
ne ârzû kolur sen köñül ög urup
<br>
نه آرزو قۏلور سن کؤڭۆل اؤگ اوروپ
<br>
beyt 5425.
<br>
بیت (۵۴۲۵)
<br>
kodu bér awutça kara toprakığ
<br>
قۏدو بیر آووتچا قارا تۏپراقېغ
<br>
uluğ meñü él kol nerek bu sakığ
<br>
اولوغ مڭۆ ایل قۏل نه‌رک بو ساقېغ
<br>
beyt 5426.
<br>
بیت (۵۴۲۶)
<br>
bu toğ toz tumandın örü tart özüñ
<br>
بو تۏغ تۏز توماندېن اؤرۆ تارت اؤزۆڭ
<br>
süzük meñü él kol sen açğıl közüñ
<br>
سۆزۆک مڭۆ ایل قۏل سن آچغېل کؤزۆڭ
<br>
beyt 5427.
<br>
بیت (۵۴۲۷)
<br>
neçe miñ yaşasa sen âhır ölüm
<br>
نئچه میڭ یاشاسا سن آخر اؤلۆم
<br>
yeter ök tutar ok séni ay künüm
<br>
یئتر اؤک توتار اۏق سینی آی کۆنۆم
<br>
beyt 5428.
<br>
بیت (۵۴۲۸)
<br>
neçe artsa dünyâ baş ağrığları
<br>
نئچه آرتسا دۆنیا باش آغرېغلارې
<br>
takı artuk artar ay ersig urı
<br>
تاقې آرتوق آرتار آی ارسیگ اورې
<br>
beyt 5429.
<br>
بیت (۵۴۲۹)
<br>
neçe miñ yaşap er tilese tilek
<br>
نئچه میڭ یاشاپ ار تیله‌سه تیلک
<br>
tükel ök bolumaz bulunsa tilek
<br>
تۆکل اؤک بۏلوماز بولونسا تیلک
<br>
beyt 5430.
<br>
بیت (۵۴۳۰)
<br>
negü tér eşitgil ay kılkı arığ
<br>
نه‌گۆ تیر ائشیتگیل آی قېلقې آرېغ
<br>
bu üdlek okı birle köñli balığ
<br>
بو اۆدلک اۏقې بیرله کؤڭلی بالېغ
<br>
beyt 5431.
<br>
بیت (۵۴۳۱)
<br>
tükel miñ yaşasa tilekin temâm
<br>
تۆکل میڭ یاشاسا تیلکین تمام
<br>
tükel ök bulumaz kerekin temâm
<br>
تۆکل اؤک بولوماز کیرکین تمام
<br>
beyt 5432.
<br>
بیت (۵۴۳۲)
<br>
tilekin tilegli tükelin tiler
<br>
تیلکین تیلگلی تۆکلین تیلر
<br>
tilekin tüketse tüker çın temâm
<br>
تیلکین تۆکتسه تۆکر چېن تمام
<br>
beyt 5433.
<br>
بیت (۵۴۳۳)
<br>
söz asğı ol ermez üküş sözlese
<br>
سؤز آسغې اۏل ایرمز اۆکۆش سؤزله‌سه
<br>
ya sözni tañırkap üküş tıñlasa
<br>
یا سؤزنی تاڭېرقاپ اۆکۆش تېڭلاسا
<br>
beyt 5434.
<br>
بیت (۵۴۳۴)
<br>
söz asğı ol ol kör eşitmiş sözüg
<br>
سؤز آسغې اۏل اۏل کؤر ائشیتمیش سؤزۆگ
<br>
alıp işke tutsa könitse özüg
<br>
آلېپ ایشکه توتسا کؤنیتسه اؤزۆگ
<br>
beyt 5435.
<br>
بیت (۵۴۳۵)
<br>
üküş sözledim söz eşittiñ tükel
<br>
اۆکۆش سؤزله‌دیم سؤز ائشیتتیڭ تۆکل
<br>
sözüm işke tutğıl anıñ asğı al
<br>
سؤزۆم ایشکه توتغېل آنېڭ آسغې آل
<br>
beyt 5436.
<br>
بیت (۵۴۳۶)
<br>
tilim tıdnumadı telim sözledi
<br>
تیلیم تېدنومادې تلیم سؤزله‌دی
<br>
sözüm eksümedi suwı eksüdi
<br>
سؤزۆم اکسۆمه‌دی سووې اکسۆدی
<br>
beyt 5437.
<br>
بیت (۵۴۳۷)
<br>
bayat bérsü tevfîk saña ay ilig
<br>
بایات بیرسۆ تَوفیق ساڭا آی ایلیگ
<br>
kamuğ edgülükke tegürgil elig
<br>
قاموغ ائدگۆلۆککه تگۆرگیل ائلیگ
<br>
beyt 5438.
<br>
بیت (۵۴۳۸)
<br>
tilek bérsü teñri küdezsü séni
<br>
تیلک بیرسۆ تڭری کۆدزسۆ سینی
<br>
du‘âda unıtma ay ilig méni
<br>
دعادا اونېتما آی ایلیگ مینی
<br>
beyt 5439.
<br>
بیت (۵۴۳۹)
<br>
sözin kesti koptı adakın örü
<br>
سؤزین کستی قۏپتې آداقېن اؤرۆ
<br>
ilig tıdtı aydı az oldur téyü
<br>
ایلیگ تېدتې آیدې آز اۏلدور تییۆ
<br>
beyt 5440.
<br>
بیت (۵۴۴۰)
<br>
çıkardı yégü içgü törlüg aşı
<br>
چېقاردې ییگۆ ایچگۆ تؤرلۆگ آشې
<br>
ayur azkına tat ay edgü kişi
<br>
آیور آزقېنا تات آی ائدگۆ کیشی
<br>
beyt 5441.
<br>
بیت (۵۴۴۱)
<br>
elig sundı odğurmış aldı tégü
<br>
ائلیگ سوندې اۏدغورمېش آلدې تیگۆ
<br>
yédi içti azrak ol içgü yégü
<br>
ییدی ایچتی آزراق اۏل ایچگۆ ییگۆ
<br>
beyt 5442.
<br>
بیت (۵۴۴۲)
<br>
elig tarttı aştın yémedi adın
<br>
ائلیگ تارتتې آشتېن ییمه‌دی آدېن
<br>
şükür kıldı rabka atadı atın
<br>
شکر قېلدې رب‌ـکه آتادې آتېن
<br>
beyt 5443.
<br>
بیت (۵۴۴۳)
<br>
örü turdı odğurmış aydı selâm
<br>
اؤرۆ توردې اۏدغورمېش آیدې سلام
<br>
ilig me yanut bérdi kıldı kıyâm
<br>
ایلیگ مه یانوت بیردی قېلدې قیام
<br>
beyt 5444.
<br>
بیت (۵۴۴۴)
<br>
turup çıktı odğurmış andın yorıp
<br>
توروپ چېقتې اۏدغورمېش آندېن یۏرېپ
<br>
udu çıktı ilig uzatu barıp
<br>
اودو چېقتې ایلیگ اوزاتو بارېپ
<br>
beyt 5445.
<br>
بیت (۵۴۴۵)
<br>
esenleşti ilig bile ol kör e
<br>
اسنلشتی ایلیگ بیله اۏل کؤر ائ
<br>
eligleşti kaldı ilig kadğur a
<br>
ایلیگلشتی قالدې ایلیگ قادغور آ
<br>
beyt 5446.
<br>
بیت (۵۴۴۶)
<br>
turup bardı andın yana tağ tapa
<br>
توروپ باردې آندېن یانا تاغ تاپا
<br>
kadaşı udu bardı elgin öpe
<br>
قاداشې اودو باردې ائلگین اؤپه
<br>
beyt 5447.
<br>
بیت (۵۴۴۷)
<br>
ewürdi kadaşın kör odğurmış a
<br>
ائوۆردی قاداشېن کؤر اۏدغورمېش آ
<br>
esenleşti yandı kör ögdülmiş e
<br>
اسنلشتی یاندې کؤر اؤگدۆلمیش ائ
<br>
beyt 5448.
<br>
بیت (۵۴۴۸)
<br>
ewiñe kelip kirdi köñli kokuz
<br>
ائویڭه کلیپ کیردی کؤڭلی قۏقوز
<br>
sakınç kadğu birle udıtmadı köz
<br>
ساقېنچ قادغو بیرله اودېتمادې کؤز
<br>
beyt 5449.
<br>
بیت (۵۴۴۹)
<br>
toğardın yaşık baş kötürdi örü
<br>
تۏغاردېن یاشېق باش کؤتۆردی اؤرۆ
<br>
kuğu kırtışı boldı dünyâ tolu
<br>
قوغو قېرتېشې بۏلدې دۆنیا تۏلو
<br>
beyt 5450.
<br>
بیت (۵۴۵۰)
<br>
yaşık koptı kögsin kötürdi örü
<br>
یاشېق قۏپتې کؤگسین کؤتۆردی اؤرۆ
<br>
ajun toldı kâfûr saçar teg tolu
<br>
آژون تۏلدې کافور ساچار تگ تۏلو
<br>
beyt 5451.
<br>
بیت (۵۴۵۱)
<br>
firişteˆ yüzi teg yarudı ajun
<br>
فرشته یۆزی تگ یارودې آژون
<br>
kalık boldı kâfûr saçar teg yüzün
<br>
قالېق بۏلدې کافور ساچار تگ یۆزۆن
<br>
beyt 5452.
<br>
بیت (۵۴۵۲)
<br>
yana koptı terkin töşekin türüp
<br>
یانا قۏپتې ترکین تؤشکین تۆرۆپ
<br>
ma yundı yükündi köñül tüz urup
<br>
ما یوندې یۆکۆندی کؤڭۆل تۆز اوروپ
<br>
beyt 5453.
<br>
بیت (۵۴۵۳)
<br>
tonın kedti atlandı ewdin kör e
<br>
تۏنېن کئدتی آتلاندې ائودین کؤر ائ
<br>
yana karşıka bardı andın kör e
<br>
یانا قارشېقا باردې آندېن کؤر ائ
<br>
beyt 5454.
<br>
بیت (۵۴۵۴)
<br>
tüşüp kirdi karşı içiñe yorıp
<br>
تۆشۆپ کیردی قارشې ایچیڭه یۏرېپ
<br>
okıdı ilig bu köründi kirip
<br>
اۏقېدې ایلیگ بو کؤرۆندی کیریپ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 5455.
<br>
بیت (۵۴۵۵)
<br>
ayıttı ilig aşnu odğurmışığ
<br>
آیېتتې ایلیگ آشنو اۏدغورمېشېغ
<br>
neçe kalmışığ hem kaçan barmışığ
<br>
نئچه قالمېشېغ هم قاچان بارمېشېغ
<br>
beyt 5456.
<br>
بیت (۵۴۵۶)
<br>
yana aydı ilig ay ögdülmişim
<br>
یانا آیدې ایلیگ آی اؤگدۆلمیشیم
<br>
açığ boldı emdi maña yér aşım
<br>
آچېغ بۏلدې ایمدی ماڭا ییر آشېم
<br>
beyt 5457.
<br>
بیت (۵۴۵۷)
<br>
negü teg tirilgü bu künde naru
<br>
نه‌گۆ تگ تیریلگۆ بو کۆنده نارو
<br>
çöküp bardı egnim kopumaz örü
<br>
چؤکۆپ باردې اگنیم قۏپوماز اؤرۆ
<br>
beyt 5458.
<br>
بیت (۵۴۵۸)
<br>
nerek emdi beglik bu yalñuk yüki
<br>
نه‌رک ایمدی بگلیک بو یالڭوق یۆکی
<br>
bu kadğu sakınç üzdi köñlüm köki
<br>
بو قادغو ساقېنچ اۆزدی کؤڭلۆم کؤکی
<br>
beyt 5459.
<br>
بیت (۵۴۵۹)
<br>
er atsız bolumaz bodun başlasa
<br>
ار آتسېز بۏلوماز بۏدون باشلاسا
<br>
ya beglik işin barça beg işlese
<br>
یا بگلیک ایشین بارچا بگ ایشله‌سه
<br>
beyt 5460.
<br>
بیت (۵۴۶۰)
<br>
er at tutsa şeksiz kerek neñ tawar
<br>
ار آت توتسا شکسیز کیرک نڭ تاوار
<br>
bu neñ bolmasa er yığılmaz añar
<br>
بو نڭ بۏلماسا ار یېغېلماز آڭار
<br>
beyt 5461.
<br>
بیت (۵۴۶۱)
<br>
negü tér eşitgil bu sü başlar er
<br>
نه‌گۆ تیر ائشیتگیل بو سۆ باشلار ار
<br>
tiriglik ıdıp beg işin işler er
<br>
تیریگلیک اېدېپ بگ ایشین ایشلر ار
<br>
beyt 5462.
<br>
بیت (۵۴۶۲)
<br>
hazîneˆ er at boldı begler küçi
<br>
خزینه ار آت بۏلدې بگلر کۆچی
<br>
bu iki bile er alır öz öçi
<br>
بو ایکی بیله ار آلېر اؤز اؤچی
<br>
beyt 5463.
<br>
بیت (۵۴۶۳)
<br>
bu iki bile beg bedüklük bulur
<br>
بو ایکی بیله بگ بدۆکلۆک بولور
<br>
bu iki yumıtsa bedür beg tâcı
<br>
بو ایکی یومېتسا بدۆر بگ تاجې
<br>
beyt 5464.
<br>
بیت (۵۴۶۴)
<br>
er at tirgüke kör telim neñ barır
<br>
ار آت تیرگۆکه کؤر تلیم نڭ بارېر
<br>
neñ almak tilese körü küç tegir
<br>
نڭ آلماق تیله‌سه کؤرۆ کۆچ تگیر
<br>
beyt 5465.
<br>
بیت (۵۴۶۵)
<br>
bir egnim meniñ me bir ök bu boğuz
<br>
بیر اگنیم منیڭ مه بیر اؤک بو بۏغوز
<br>
nelük munça yalñuk yüki yüdmek öz
<br>
نه‌لۆک مونچا یالڭوق یۆکی یۆدمک اؤز
<br>
beyt 5466.
<br>
بیت (۵۴۶۶)
<br>
neçe me çığay erse kalmaz açın
<br>
نئچه مه چېغای ایرسه قالماز آچېن
<br>
alır bu ölüm kör tirigde öçin
<br>
آلېر بو اؤلۆم کؤر تیریگده اؤچین
<br>
72
<br>
۷۲
<br>
ögdülmiş iligke il itgü törüsin ayur
<br>
اؤگدۆلمیش ایلیگکه ایل ایتگۆ تؤرۆسین آیور
<br>
beyt 5467.
<br>
بیت (۵۴۶۷)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
kamuğ işke öñdün yorıtsun elig
<br>
قاموغ ایشکه اؤڭدۆن یۏرېتسون ائلیگ
<br>
beyt 5468.
<br>
بیت (۵۴۶۸)
<br>
yarağsız yorıtma tiliñde yawuz
<br>
یاراغسېز یۏرېتما تیلیڭده یاووز
<br>
bayat taplamağay ay bilgi ögüz
<br>
بایات تاپلاماغای آی بیلگی اؤگۆز
<br>
beyt 5469.
<br>
بیت (۵۴۶۹)
<br>
bu beglik küçün almadıñ sen tilep
<br>
بو بگلیک کۆچۆن آلمادېڭ سن تیلپ
<br>
bayat bérdi fazlı bile belgülep
<br>
بایات بیردی فضلی بیله بلگۆله‌پ
<br>
beyt 5470.
<br>
بیت (۵۴۷۰)
<br>
ağırladı bérdi bu beglik saña
<br>
آغېرلادې بیردی بو بگلیک ساڭا
<br>
munıñ şükri kılğıl ay bilgi kéñ e
<br>
مونېڭ شکری قېلغېل آی بیلگی کیڭ ائ
<br>
beyt 5471.
<br>
بیت (۵۴۷۱)
<br>
köñül tüz özüñsüz bayatka tapın
<br>
کؤڭۆل تۆز اؤزۆڭسۆز بایاتقا تاپېن
<br>
bodunka törü kıl bağırsaklıkın
<br>
بۏدونقا تؤرۆ قېل باغېرساقلېقېن
<br>
beyt 5472.
<br>
بیت (۵۴۷۲)
<br>
havâñnı ukuş birle basğıl utup
<br>
هواڭنې اوقوش بیرله باسغېل اوتوپ
<br>
bu nefsiñ bilig birle yençgil tutup
<br>
بو نفسیڭ بیلیگ بیرله یئنچگیل توتوپ
<br>
beyt 5473.
<br>
بیت (۵۴۷۳)
<br>
negü tér eşitgil bilig bérgüçi
<br>
نه‌گۆ تیر ائشیتگیل بیلیگ بیرگۆچی
<br>
bilig birle nefsig havâğ basğuçı
<br>
بیلیگ بیرله نفسیگ هواغ باسغوچې
<br>
beyt 5474.
<br>
بیت (۵۴۷۴)
<br>
et öz tüz tilese havâ boynı sı
<br>
ائت اؤز تۆز تیله‌سه هاوا بۏینې سې
<br>
havâ ölse könlür et öz egrisi
<br>
هاوا اؤلسه کؤنلۆر ائت اؤز اگریسی
<br>
beyt 5475.
<br>
بیت (۵۴۷۵)
<br>
katığlan havâka bulun bolmağıl
<br>
قاتېغلان هواقا بولون بۏلماغېل
<br>
havâ nefs ikigün bu dîn oğrısı
<br>
هاوا نفس ایکی گۆن بو دین اۏغرېسې
<br>
beyt 5476.
<br>
بیت (۵۴۷۶)
<br>
nelük boldı ‘âciz özüñ ay ilig
<br>
نه‌لۆک بۏلدې عاجز اؤزۆڭ آی ایلیگ
<br>
kamuğ edgü kılğu küçüñ bar elig
<br>
قاموغ ائدگۆ قېلغو کۆچۆڭ بار ائلیگ
<br>
beyt 5477.
<br>
بیت (۵۴۷۷)
<br>
negüke muñadur sen munça katığ
<br>
نه‌گۆکه موڭادور سن مونچا قاتېغ
<br>
negüke kılur sen tiriglik açığ
<br>
نه‌گۆکه قېلور سن تیریگلیک آچېغ
<br>
beyt 5478.
<br>
بیت (۵۴۷۸)
<br>
hazîneˆ telim bar er at sü üküş
<br>
خزینه تلیم بار ار آت سۆ اۆکۆش
<br>
kamuğ işke yolçı bilig bar ukuş
<br>
قاموغ ایشکه یۏلچې بیلیگ بار اوقوش
<br>
beyt 5479.
<br>
بیت (۵۴۷۹)
<br>
er atnı sewindür hazîneˆ üle
<br>
ار آتنې سئویندۆر خزینه اۆله
<br>
olardın özüñke miñ ârzû tile
<br>
اۏلاردېن اؤزۆڭکه میڭ آرزو تیله
<br>
beyt 5480.
<br>
بیت (۵۴۸۰)
<br>
negü tér eşitgil yağıçı kür er
<br>
نه‌گۆ تیر ائشیتگیل یاغېچې کۆر ار
<br>
kümüş bérse altun yağısın urar
<br>
کۆمۆش بیرسه آلتون یاغېسېن اورار
<br>
beyt 5481.
<br>
بیت (۵۴۸۱)
<br>
kalı kolsa sen tutçı üsteñ elig
<br>
قالې قۏلسا سن توتچې اۆستڭ ائلیگ
<br>
er atnı sewindür öge bér erig
<br>
ار آتنې سئویندۆر اؤگه بیر اریگ
<br>
beyt 5482.
<br>
بیت (۵۴۸۲)
<br>
er atnı sewindür tilegil tilek
<br>
ار آتنې سئویندۆر تیله‌گیل تیلک
<br>
tilek barça kelgey yağı boynı eg
<br>
تیلک بارچا کلگَی یاغې بۏینې ایگ
<br>
beyt 5483.
<br>
بیت (۵۴۸۳)
<br>
er at köp kalın tut sewindür sen e
<br>
ار آت کؤپ قالېن توت سئویندۆر سن ائ
<br>
sewüg cânnı bérgey saña bir kün e
<br>
سئوۆگ جاننې بیرگَی ساڭا بیر کۆن ائ
<br>
beyt 5484.
<br>
بیت (۵۴۸۴)
<br>
er at sü bile yenç bu kâfir yağığ
<br>
ار آت سۆ بیله یئنچ بو کافیر یاغېغ
<br>
bayattın tile küç sen arkañ arığ
<br>
بایاتتېن تیله کۆچ سن آرقاڭ آرېغ
<br>
beyt 5485.
<br>
بیت (۵۴۸۵)
<br>
bu kâfir üçün tut er at sü tolum
<br>
بو کافیر اۆچۆن توت ار آت سۆ تۏلوم
<br>
ölüp tüşse kâfirde bolmaz ölüm
<br>
اؤلۆپ تۆشسه کافرده بۏلماز اؤلۆم
<br>
beyt 5486.
<br>
بیت (۵۴۸۶)
<br>
ewin barkın örte sığıl burhanın
<br>
ائوین بارقېن اؤرته سېغېل بورهانېن
<br>
anıñ ornı mescid cemâ‘at kılın
<br>
آنېڭ اۏرنې مسجد جماعت قېلېن
<br>
beyt 5487.
<br>
بیت (۵۴۸۷)
<br>
bulun kılğıl oğlın kızın kul küñin
<br>
بولون قېلغېل اۏغلېن قېزېن قول کۆڭین
<br>
hazîneˆ ur anda sen almış neñin
<br>
خزینه اور آندا سن آلمېش نڭین
<br>
beyt 5488.
<br>
بیت (۵۴۸۸)
<br>
müsülmânlık açğıl şerî‘atnı yad
<br>
مسلمانلېق آچغېل شریعتنی یاد
<br>
atıñ bolğa edgü özüñ bolğa ked
<br>
آتېڭ بۏلغا ائدگۆ اؤزۆڭ بۏلغا کد
<br>
beyt 5489.
<br>
بیت (۵۴۸۹)
<br>
müsülmânka yakma tegürme elig
<br>
مسلمانقا یاقما تیگۆرمه ائلیگ
<br>
anıñ hasmı teñri-turur ay ilig
<br>
آنېڭ خصمی تڭری تورور آی ایلیگ
<br>
beyt 5490.
<br>
بیت (۵۴۹۰)
<br>
müsülmân müsülmân bile ol kadaş
<br>
مسلمان مسلمان بیله اۏل قاداش
<br>
kadaşka katılıma ulam edgüleş
<br>
قاداشقا قاتېلېما اولام ائدگۆلش
<br>
beyt 5491.
<br>
بیت (۵۴۹۱)
<br>
törü bér bodunka erej kılsunı
<br>
تؤرۆ بیر بۏدونقا ارژ قېلسونې
<br>
saña edgü birle du‘â bolsunı
<br>
ساڭا ائدگۆ بیرله دعا بۏلسونې
<br>
beyt 5492.
<br>
بیت (۵۴۹۲)
<br>
bayat bérge ötrü sewinçin saña
<br>
بایات بیرگه اؤترۆ سئوینچین ساڭا
<br>
seniñ bolğa iki ajun ay toña
<br>
سنیڭ بۏلغا ایکی آژون آی تۏڭا
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5493.
<br>
بیت (۵۴۹۳)
<br>
ilig aydı körklüg ayur sen bu söz
<br>
ایلیگ آیدې کؤرکلۆگ آیور سن بو سؤز
<br>
özüm me munı ok tiler kılsa öz
<br>
اؤزۆم مه مونې اۏق تیلر قېلسا اؤز
<br>
beyt 5494.
<br>
بیت (۵۴۹۴)
<br>
kanıkı muñar teggü işim ay er
<br>
قانېقې موڭار تیگگۆ ایشیم آی ار
<br>
munı kılğuka sen maña yarı bir
<br>
مونې قېلغوقا سن ماڭا یارې بیر
<br>
beyt 5495.
<br>
بیت (۵۴۹۵)
<br>
él itgü bodun süzgü aşnu turup
<br>
ایل ایتگۆ بۏدون سۆزگۆ آشنو توروپ
<br>
bu iç taş yorığlı yarağın körüp
<br>
بو ایچ تاش یۏرېغلې یاراغېن کؤرۆپ
<br>
beyt 5496.
<br>
بیت (۵۴۹۶)
<br>
sewerig sewindür kör açığ bérip
<br>
سئوه‌ریگ سئویندۆر کؤر آچېغ بیریپ
<br>
séni sewmegüçini sürgil serip
<br>
سینی سئومه‌گۆچینی سۆرگیل سریپ
<br>
beyt 5497.
<br>
بیت (۵۴۹۷)
<br>
munıñda eñ aşnu él itgü kerek
<br>
مونېڭدا اڭ آشنو ایل ایتگۆ کیرک
<br>
bu iç taş kebitler arıtğu kerek
<br>
بو ایچ تاش کبیتلر آرېتغو کیرک
<br>
beyt 5498.
<br>
بیت (۵۴۹۸)
<br>
bodunuğ törü birle tüzgil tükel
<br>
بۏدونوغ تؤرۆ بیرله تۆزگیل تۆکل
<br>
süzülsü kör ilde yarağsız muhâl
<br>
سۆزۆلسۆ کؤر ایلده یاراغسېز محال
<br>
beyt 5499.
<br>
بیت (۵۴۹۹)
<br>
kanı inç él itgü tegümez özüm
<br>
قانې اینچ ایل ایتگۆ تگۆمز اؤزۆم
<br>
bu iş iş öze boldı yummaz közüm
<br>
بو ایش ایش اؤزه بۏلدې یومماز کؤزۆم
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 5500.
<br>
بیت (۵۵۰۰)
<br>
yanut bérdi ögdülmiş aydı ay beg
<br>
یانوت بیردی اؤگدۆلمیش آیدې آی بگ
<br>
uzatma işig sen kamuğ işke teg
<br>
اوزاتما ایشیگ سن قاموغ ایشکه تگ
<br>
beyt 5501.
<br>
بیت (۵۵۰۱)
<br>
negüke uzatur sen kılğu işiñ
<br>
نه‌گۆکه اوزاتور سن قېلغو ایشیڭ
<br>
uzatma işiñ kıl keçer bu yaşıñ
<br>
اوزاتما ایشیڭ قېل کئچر بو یاشېڭ
<br>
beyt 5502.
<br>
بیت (۵۵۰۲)
<br>
bu kün kılmasa iş yarın iş bolur
<br>
بو کۆن قېلماسا ایش یارېن ایش بۏلور
<br>
işiñ iş öze bolsa irklıp kalur
<br>
ایشیڭ ایش اؤزه بۏلسا ایرقلېپ قالور
<br>
beyt 5503.
<br>
بیت (۵۵۰۳)
<br>
bu künki işiñ kodma kılma yarın
<br>
بو کۆنکی ایشیڭ قۏدما قېلما یارېن
<br>
yarın bolsa işiñ kalur kılmadın
<br>
یارېن بۏلسا ایشیڭ قالور قېلمادېن
<br>
beyt 5504.
<br>
بیت (۵۵۰۴)
<br>
ite tur süze tur bu él işlerin
<br>
ایته تور سۆزه تور بو ایل ایشلرین
<br>
bodun inçke teggey özüñ me yarın
<br>
بۏدون اینچکه تگگَی اؤزۆڭ مه یارېن
<br>
beyt 5505.
<br>
بیت (۵۵۰۵)
<br>
isiz bolma isiz isizke yorıt
<br>
ایسیز بۏلما ایسیز ایسیزکه یۏرېت
<br>
isizlerni barça iligdin arıt
<br>
ایسیزلرنی بارچا ایلیگدین آرېت
<br>
beyt 5506.
<br>
بیت (۵۵۰۶)
<br>
köni bol köni kıl köni tut yorık
<br>
کؤنی بۏل کؤنی قېل کؤنی توت یۏرېق
<br>
isiz egri köñey ewürgey kılık
<br>
ایسیز اگری کؤڭَی ائوۆرگَی قېلېق
<br>
beyt 5507.
<br>
بیت (۵۵۰۷)
<br>
bu tetrü kılınçlığ bu tetrü kişi
<br>
بو تترۆ قېلېنچلېغ بو تترۆ کیشی
<br>
isiz tügmeginçe oñarmaz işi
<br>
ایسیز تۆگمه‌گینچه اۏڭارماز ایشی
<br>
beyt 5508.
<br>
بیت (۵۵۰۸)
<br>
isizig yağutma tokığay yoduğ
<br>
ایسیزیگ یاغوتما تۏقېغای یۏدوغ
<br>
köniler bile sen tirilgil oduğ
<br>
کؤنیلر بیله سن تیریلگیل اۏدوغ
<br>
beyt 5509.
<br>
بیت (۵۵۰۹)
<br>
negü tér eşitgil köni köñli tüz
<br>
نه‌گۆ تیر ائشیتگیل کؤنی کؤڭلی تۆز
<br>
köñül til kılınçı kamuğ kılkı uz
<br>
کؤڭۆل تیل قېلېنچې قاموغ قېلقې اوز
<br>
beyt 5510.
<br>
بیت (۵۵۱۰)
<br>
isizke katılma yorığıl köni
<br>
ایسیزکه قاتېلما یۏرېغېل کؤنی
<br>
köni egri birle küni tar küni
<br>
کؤنی اگری بیرله کۆنی تار کۆنی
<br>
beyt 5511.
<br>
بیت (۵۵۱۱)
<br>
kim isiz kılınsa yolında yoduğ
<br>
کیم ایسیز قېلېنسا یۏلېندا یۏدوغ
<br>
könike köni bol könilik küni
<br>
کؤنیکه کؤنی بۏل کؤنیلیک کۆنی
<br>
beyt 5512.
<br>
بیت (۵۵۱۲)
<br>
ay ilig er attın saña çâreˆ yok
<br>
آی ایلیگ ار آتتېن ساڭا چاره یۏق
<br>
er at birle begler süzer bulğanuk
<br>
ار آت بیرله بگلر سۆزر بولغانوق
<br>
beyt 5513.
<br>
بیت (۵۵۱۳)
<br>
er at térgü yığğu açınğu açığ
<br>
ار آت تیرگۆ یېغغو آچېنغو آچېغ
<br>
çığayığ bayutğu todurğu açığ
<br>
چېغایېغ بایوتغو تۏدورغو آچېغ
<br>
beyt 5514.
<br>
بیت (۵۵۱۴)
<br>
tapuğda yorığlı umınçka yorır
<br>
تاپوغدا یۏرېغلې اومېنچقا یۏرېر
<br>
tapuğçı umınç kesse turmaz barır
<br>
تاپوغچې اومېنچ کسسه تورماز بارېر
<br>
beyt 5515.
<br>
بیت (۵۵۱۵)
<br>
ay ilig tapuğçı bu kaç törlüg ol
<br>
آی ایلیگ تاپوغچې بو قاچ تؤرلۆگ اۏل
<br>
seçe adra tutğıl yañılmasu yol
<br>
سئچه آدرا توتغېل یاڭېلماسو یۏل
<br>
beyt 5516.
<br>
بیت (۵۵۱۶)
<br>
olarda birisi tiler yüz suwı
<br>
اۏلاردا بیریسی تیلر یۆز سووې
<br>
añar yüz suwı kılğu kansa kıwı
<br>
آڭار یۆز سووې قېلغو قانسا قېوې
<br>
beyt 5517.
<br>
بیت (۵۵۱۷)
<br>
takı bir kotusı tiler neñ tawar
<br>
تاقې بیر قۏتوسې تیلر نڭ تاوار
<br>
yuluğ kılsu cânın tawar bér añar
<br>
یولوغ قېلسو جانېن تاوار بیر آڭار
<br>
beyt 5518.
<br>
بیت (۵۵۱۸)
<br>
takı bir tiler neñ yéme yüz suwı
<br>
تاقې بیر تیلر نڭ ییمه یۆز سووې
<br>
hem at ton tiler kör yorısa sawı
<br>
هم آت تۏن تیلر کؤر یۏرېسا ساوې
<br>
beyt 5519.
<br>
بیت (۵۵۱۹)
<br>
kalı alp atım erse bérgil kümüş
<br>
قالې آلپ آتېم ایرسه بیرگیل کۆمۆش
<br>
kılıç ursu açsu saña kend uluş
<br>
قېلېچ اورسو آچسو ساڭا کند اولوش
<br>
beyt 5520.
<br>
بیت (۵۵۲۰)
<br>
biliglig ukuşluğ er erse silig
<br>
بیلیگلیگ اوقوشلوغ ار ایرسه سیلیگ
<br>
ağırla tegür neñ uzatğıl elig
<br>
آغېرلا تگۆر نڭ اوزاتغېل ائلیگ
<br>
beyt 5521.
<br>
بیت (۵۵۲۱)
<br>
isiz erse küçkey kötürme anı
<br>
ایسیز ایرسه کۆچکَی کؤتۆرمه آنې
<br>
elig bérme ilke ulıtğay séni
<br>
ائلیگ بیرمه ایلکه اولېتغای سینی
<br>
beyt 5522.
<br>
بیت (۵۵۲۲)
<br>
kötürme bayutma isiz öktemig
<br>
کؤتۆرمه بایوتما ایسیز اؤکتمیگ
<br>
ağu kılğa şeksiz saña ot emig
<br>
آغو قېلغا شکسیز ساڭا اۏت امیگ
<br>
beyt 5523.
<br>
بیت (۵۵۲۳)
<br>
negü tér eşitgil böke yawğusı
<br>
نه‌گۆ تیر ائشیتگیل بؤکه یاوغوسې
<br>
bayusa baş egmez bodun yuwğası
<br>
بایوسا باش اگمز بۏدون یووغاسې
<br>
beyt 5524.
<br>
بیت (۵۵۲۴)
<br>
isizig bayutma ay kılkı unur
<br>
ایسیزیگ بایوتما آی قېلقې اونور
<br>
isizler bayusa kılınç artatur
<br>
ایسیزلر بایوسا قېلېنچ آرتاتور
<br>
beyt 5525.
<br>
بیت (۵۵۲۵)
<br>
elig tarlıkı bolsa edgü yime
<br>
ائلیگ تارلېقې بۏلسا ائدگۆ ییمه
<br>
kılınç artatur kör muñadıp bu ma
<br>
قېلېنچ آرتاتور کؤر موڭادېپ بو ما
<br>
beyt 5526.
<br>
بیت (۵۵۲۶)
<br>
muñadsa ma edgü kılıklığ kişi
<br>
موڭادسا ما ائدگۆ قېلېقلېغ کیشی
<br>
kılınç artatur hem ol edgü tuşı
<br>
قېلېنچ آرتاتور هم اۏل ائدگۆ توشې
<br>
beyt 5527.
<br>
بیت (۵۵۲۷)
<br>
isizig uçuzla köninge yorık
<br>
ایسیزیگ اوچوزلا کؤنینگه یۏرېق
<br>
ağırlağıl edgüg ol itgey kılık
<br>
آغېرلاغېل ائدگۆگ اۏل ایتگَی قېلېق
<br>
beyt 5528.
<br>
بیت (۵۵۲۸)
<br>
bağırsak kişig tut özüñke yakın
<br>
باغېرساق کیشیگ توت اؤزۆڭکه یاقېن
<br>
uwutsuznı özdin yırak tut sakın
<br>
اوووتسوزنې اؤزدین یېراق توت ساقېن
<br>
beyt 5529.
<br>
بیت (۵۵۲۹)
<br>
asığlığ kayu ol asığsız kayu
<br>
آسېغلېغ قایو اۏل آسېغسېز قایو
<br>
sen adra seçe tut ay bilge bügü
<br>
سن آدرا سئچه توت آی بیلگه بۆگۆ
<br>
beyt 5530.
<br>
بیت (۵۵۳۰)
<br>
sewer sewmezig me seçe tut öñin
<br>
سئور سئومزیگ مه سئچه توت اؤڭین
<br>
sewerke sewüg bol yağıka yalın
<br>
سئورکه سئوۆگ بۏل یاغېقا یالېن
<br>
beyt 5531.
<br>
بیت (۵۵۳۱)
<br>
yırak tut sewinçiñ tilemez kişig
<br>
یېراق توت سئوینچیڭ تیله‌مز کیشیگ
<br>
sewitme añar bérme kılğu işig
<br>
سئویتمه آڭار بیرمه قېلغو ایشیگ
<br>
beyt 5532.
<br>
بیت (۵۵۳۲)
<br>
eminig hiyânet bile katmakıl
<br>
امینیگ خیانت بیله قاتماقېل
<br>
yarağlığ yarağsız bile tutmağıl
<br>
یاراغلېغ یاراغسېز بیله توتماغېل
<br>
beyt 5533.
<br>
بیت (۵۵۳۳)
<br>
bir işni ikigüke ayma tilin
<br>
بیر ایشنی ایکیگۆکه آیما تیلین
<br>
işeñü bolur iş kalur kılmadın
<br>
ایشڭۆ بۏلور ایش قالور قېلمادېن
<br>
beyt 5534.
<br>
بیت (۵۵۳۴)
<br>
işiñ iş biligli kişilerke bir
<br>
ایشیڭ ایش بیلیگلی کیشیلرکه بیر
<br>
kılu bilmese iş sınıp kadğu yér
<br>
قېلو بیلمه‌سه ایش سېنېپ قادغو ییر
<br>
beyt 5535.
<br>
بیت (۵۵۳۵)
<br>
tapuğka bolup bérme erke işig
<br>
تاپوغقا بۏلوپ بیرمه ارکه ایشیگ
<br>
özüñke tusulğu üçün tut kişig
<br>
اؤزۆڭکه توسولغو اۆچۆن توت کیشیگ
<br>
beyt 5536.
<br>
بیت (۵۵۳۶)
<br>
él asğı tile me öz asğıñ tile
<br>
ایل آسغې تیله مه اؤز آسغېڭ تیله
<br>
kişi asğıña bakma turma ile
<br>
کیشی آسغېڭا باقما تورما ایله
<br>
beyt 5537.
<br>
بیت (۵۵۳۷)
<br>
kişi köñli körme ol asğı üçün
<br>
کیشی کؤڭلی کؤرمه اۏل آسغې اۆچۆن
<br>
él asğı tile özni buzma küçün
<br>
ایل آسغې تیله اؤزنی بوزما کۆچۆن
<br>
beyt 5538.
<br>
بیت (۵۵۳۸)
<br>
saña kim tusulur tusulğıl añar
<br>
ساڭا کیم توسولور توسولغېل آڭار
<br>
tusulmaz kişig kıl özüñde sıñar
<br>
توسولماز کیشیگ قېل اؤزۆڭده سېڭار
<br>
beyt 5539.
<br>
بیت (۵۵۳۹)
<br>
ağırlayu tut sen asığlığ kişig
<br>
آغېرلایو توت سن آسېغلېغ کیشیگ
<br>
añar bér ay ilig kereklig işig
<br>
آڭار بیر آی ایلیگ کیرکلیگ ایشیگ
<br>
beyt 5540.
<br>
بیت (۵۵۴۰)
<br>
saña kılğu işler bu ol ay ilig
<br>
ساڭا قېلغو ایشلر بو اۏل آی ایلیگ
<br>
munı kıldıñ erse sen ittiñ ilig
<br>
مونې قېلدېڭ ایرسه سن ایتتیڭ ایلیگ
<br>
beyt 5541.
<br>
بیت (۵۵۴۱)
<br>
atıñ edgü bolğa kutulğay özüñ
<br>
آتېڭ ائدگۆ بۏلغا قوتولغای اؤزۆڭ
<br>
seniñde kédin kalğa atıñ sözüg
<br>
سنیڭده کیدین قالغا آتېڭ سؤزۆگ
<br>
beyt 5542.
<br>
بیت (۵۵۴۲)
<br>
bayuğay bodun él itilgey orun
<br>
بایوغای بۏدون ایل ایتیلگَی اۏرون
<br>
neçe kolsa kaznak hazîneˆ urun
<br>
نئچه قۏلسا قازناق خزینه اورون
<br>
beyt 5543.
<br>
بیت (۵۵۴۳)
<br>
negü tér eşitgil bağırsak kişi
<br>
نه‌گۆ تیر ائشیتگیل باغېرساق کیشی
<br>
bağırsaklıkı kör söziñe tuşı
<br>
باغېرساقلېقې کؤر سؤزیڭه توشې
<br>
beyt 5544.
<br>
بیت (۵۵۴۴)
<br>
kayu él begi bolsa edgü köni
<br>
قایو ایل بگی بۏلسا ائدگۆ کؤنی
<br>
bayudı ol él bodnı tuğdı küni
<br>
بایودې اۏل ایل بۏدنې توغدې کۆنی
<br>
beyt 5545.
<br>
بیت (۵۵۴۵)
<br>
bodun baylıkı begke baylık-turur
<br>
بۏدون بایلېقې بگکه بایلېق تورور
<br>
tilese anı tut tilese munı
<br>
تیله‌سه آنې توت تیله‌سه مونې
<br>
beyt 5546.
<br>
بیت (۵۵۴۶)
<br>
uluş kend içinde sen oğrığ
<br>
اولوش کند ایچینده سن اۏغرېغ
<br>
arıt ümeg arkışığ yolda imîn yorıt
<br>
آرېت اۆمگ آرقېشېغ یۏلدا امین یۏرېت
<br>
beyt 5547.
<br>
بیت (۵۵۴۷)
<br>
iç ilde kötürgil bodun küçlerin
<br>
ایچ ایلده کؤتۆرگیل بۏدون کۆچلرین
<br>
taşırtın arıtğıl karakçı barın
<br>
تاشېرتېن آرېتغېل قاراقچې بارېن
<br>
beyt 5548.
<br>
بیت (۵۵۴۸)
<br>
isizniñ kını birle kılkın ewür
<br>
ایسیزنیڭ قېنې بیرله قېلقېن ائوۆر
<br>
isizke isizlik yaraşur tegür
<br>
ایسیزکه ایسیزلیک یاراشور تگۆر
<br>
beyt 5549.
<br>
بیت (۵۵۴۹)
<br>
isizig ya çoğda oruda kerek
<br>
ایسیزیگ یا چۏغدا اۏرودا کیرک
<br>
yorık bolsa edgü ayâ sarp yürek
<br>
یۏرېق بۏلسا ائدگۆ آیا سارپ یۆرک
<br>
beyt 5550.
<br>
بیت (۵۵۵۰)
<br>
adın ma bu él bodnı kaç törlüg ol
<br>
آدېن ما بو ایل بۏدنې قاچ تؤرلۆگ اۏل
<br>
munı adra tutğu açuk bolsa yol
<br>
مونې آدرا توتغو آچوق بۏلسا یۏل
<br>
beyt 5551.
<br>
بیت (۵۵۵۱)
<br>
olarda biri bilge ‘âlim-turur
<br>
اۏلاردا بیری بیلگه عالِم تورور
<br>
bu ‘âlim bile erke kut kıw bolur
<br>
بو عالِم بیله ارکه قوت قېو بۏلور
<br>
beyt 5552.
<br>
بیت (۵۵۵۲)
<br>
ağırla bularığ negü aysa kıl
<br>
آغېرلا بولارېغ نه‌گۆ آیسا قېل
<br>
şerî‘at yolı tut boyun bér egil
<br>
شریعت یۏلې توت بۏیون بیر اگیل
<br>
beyt 5553.
<br>
بیت (۵۵۵۳)
<br>
bularnıñ hakı tıdma içgü yégü
<br>
بولارنېڭ حقی تېدما ایچگۆ ییگۆ
<br>
bérü tur muñadmasu ilçi bügü
<br>
بیرۆ تور موڭادماسو ایلچی بۆگۆ
<br>
beyt 5554.
<br>
بیت (۵۵۵۴)
<br>
köñül inçliki birle ögretsüler
<br>
کؤڭۆل اینچلیکی بیرله اؤگره‌تسۆلر
<br>
biligsizler andın ma ögrensüler
<br>
بیلیگسیزلر آندېن ما اؤگره‌نسۆلر
<br>
beyt 5555.
<br>
بیت (۵۵۵۵)
<br>
bulurda basa muhtesibler-turur
<br>
بولوردا باسا محتسبلر تورور
<br>
bular elgi küçlüg kerek ay unur
<br>
بولار ائلگی کۆچلۆگ کیرک آی اونور
<br>
beyt 5556.
<br>
بیت (۵۵۵۶)
<br>
kısa tutsa fâsık yawa boşlağığ
<br>
قېسا توتسا فاسق یاوا بۏشلاغېغ
<br>
tolu tutsa mescid cemâ‘atlarığ
<br>
تۏلو توتسا مسجد جماعتلارېغ
<br>
beyt 5557.
<br>
بیت (۵۵۵۷)
<br>
basakı kotu ol saña tapğuçı
<br>
باساقې قۏتو اۏل ساڭا تاپغوچې
<br>
tıda tutmasa sen bu ol kopğuçı
<br>
تېدا توتماسا سن بو اۏل قۏپغوچې
<br>
beyt 5558.
<br>
بیت (۵۵۵۸)
<br>
bular yük kötürmez bularnıñ yüki
<br>
بولار یۆک کؤتۆرمز بولارنېڭ یۆکی
<br>
saña yüdgü tegse munıñ emgeki
<br>
ساڭا یۆدگۆ تگسه مونېڭ امگکی
<br>
beyt 5559.
<br>
بیت (۵۵۵۹)
<br>
bularda basa kaldı bodnuñ kara
<br>
بولاردا باسا قالدې بۏدنوڭ قارا
<br>
bularnı törü birle edgü kör e
<br>
بولارنې تؤرۆ بیرله ائدگۆ کؤر ائ
<br>
beyt 5560.
<br>
بیت (۵۵۶۰)
<br>
bu ma üç kotu ol munı adra tut
<br>
بو ما اۆچ قۏتو اۏل مونې آدرا توت
<br>
küçeme küçese bolur élke yut
<br>
کۆچه‌مه کۆچئسه بۏلور ایلکه یوت
<br>
beyt 5561.
<br>
بیت (۵۵۶۱)
<br>
bularda birisi bu baylar-turur
<br>
بولاردا بیریسی بو بایلار تورور
<br>
bodun küçlügi bu ay kılkı unur
<br>
بۏدون کۆچلۆگی بو آی قېلقې اونور
<br>
beyt 5562.
<br>
بیت (۵۵۶۲)
<br>
bularda basası kör ortu kişi
<br>
بولاردا باساسې کؤر اۏرتو کیشی
<br>
bu ortu kılumaz bu baylar işi
<br>
بو اۏرتو قېلوماز بو بایلار ایشی
<br>
beyt 5563.
<br>
بیت (۵۵۶۳)
<br>
çığaylar-turur kör bularda basa
<br>
چېغایلار تورور کؤر بولاردا باسا
<br>
bularığ küdezgü kamudın oza
<br>
بولارېغ کۆدزگۆ قامودېن اۏزا
<br>
beyt 5564.
<br>
بیت (۵۵۶۴)
<br>
yüdürmegü baylar yükin ortuka
<br>
یۆدۆرمه‌گۆ بایلار یۆکین اۏرتوقا
<br>
bu ortu buzulğa tükel artağa
<br>
بو اۏرتو بوزولغا تۆکل آرتاغا
<br>
beyt 5565.
<br>
بیت (۵۵۶۵)
<br>
çığayka yüdürmegü ortu yüki
<br>
چېغایقا یۆدۆرمه‌گۆ اۏرتو یۆکی
<br>
çığay ölge açın üzülge köki
<br>
چېغای اؤلگه آچېن اۆزۆلگه کؤکی
<br>
beyt 5566.
<br>
بیت (۵۵۶۶)
<br>
çığayığ küdezilse ortu bolur
<br>
چېغایېغ کۆدزیلسه اۏرتو بۏلور
<br>
bu ortu bérer tınsa baylık bulur
<br>
بو اۏرتو بیرر تېنسا بایلېق بولور
<br>
beyt 5567.
<br>
بیت (۵۵۶۷)
<br>
çığay ortu bolsa bu ortu bayur
<br>
چېغای اۏرتو بۏلسا بو اۏرتو بایور
<br>
bayusa bu ortu iliñ bay tolur
<br>
بایوسا بو اۏرتو ایلیڭ بای تۏلور
<br>
beyt 5568.
<br>
بیت (۵۵۶۸)
<br>
él itlür erejke tegir bu bodun
<br>
ایل ایتلۆر ارژکه تگیر بو بۏدون
<br>
du‘â artar ötrü saña ol üdün
<br>
دعا آرتار اؤترۆ ساڭا اۏل اۆدۆن
<br>
beyt 5569.
<br>
بیت (۵۵۶۹)
<br>
negü tér eşitgil uç ordu hanı
<br>
نه‌گۆ تیر ائشیتگیل اوچ اۏردو خانې
<br>
at edgü tile ay ölügli kanı
<br>
آت ائدگۆ تیله آی اؤلۆگلی قانې
<br>
beyt 5570.
<br>
بیت (۵۵۷۰)
<br>
kimiñ edgü atı bile çıksa cân
<br>
کیمیڭ ائدگۆ آتې بیله چېقسا جان
<br>
kesilmez anıñ atı edgü du‘ân
<br>
کسیلمز آنېڭ آتې ائدگۆ دعان
<br>
beyt 5571.
<br>
بیت (۵۵۷۱)
<br>
ölüp kim kalur erse edgü du‘â
<br>
اؤلۆپ کیم قالور ایرسه ائدگۆ دعا
<br>
yana bir tiriglik bulur bu toğa
<br>
یانا بیر تیریگلیک بولور بو تۏغا
<br>
beyt 5572.
<br>
بیت (۵۵۷۲)
<br>
kerek yér öze tur kerek yér katın
<br>
کیرک ییر اؤزه تور کیرک ییر قاتېن
<br>
çawıksa özüñ kör bu edgü atın
<br>
چاوېقسا اؤزۆڭ کؤر بو ائدگۆ آتېن
<br>
beyt 5573.
<br>
بیت (۵۵۷۳)
<br>
at edgü kerek kör öz ölgü-turur
<br>
آت ائدگۆ کیرک کؤر اؤز اؤلگۆ تورور
<br>
ölür öz atı kalsa meñü-turur
<br>
اؤلۆر اؤز آتې قالسا مڭۆ تورور
<br>
beyt 5574.
<br>
بیت (۵۵۷۴)
<br>
ra‘iyyet hakı bar seniñde kör üç
<br>
رعیّت حقی بار سنیڭده کؤر اۆچ
<br>
bu haknı ötegil özün kılma küç
<br>
بو حقنی اؤته‌گیل اؤزۆن قېلما کۆچ
<br>
beyt 5575.
<br>
بیت (۵۵۷۵)
<br>
birisi iliñde arığ tut kümüş
<br>
بیریسی ایلیڭده آرېغ توت کۆمۆش
<br>
yarın küdezgil ay bilgi üküş
<br>
یارېن کۆدزگیل آی بیلگی اۆکۆش
<br>
beyt 5576.
<br>
بیت (۵۵۷۶)
<br>
takı bir bodunka törü bir köni
<br>
تاقې بیر بۏدونقا تؤرۆ بیر کؤنی
<br>
kötür bir ikédin küçin kör anı
<br>
کؤتۆر بیر ایکیدین کۆچین کؤر آنې
<br>
beyt 5577.
<br>
بیت (۵۵۷۷)
<br>
üçünçi imîn tut kamuğ yollarığ
<br>
اۆچۆنچی امین توت قاموغ یۏللارېغ
<br>
karakçığ sekerçig arıtğıl arığ
<br>
قاراقچېغ سکرچیگ آرېتغېل آرېغ
<br>
beyt 5578.
<br>
بیت (۵۵۷۸)
<br>
ötemiş bolur sen ra‘iyyet hakı
<br>
اؤته‌میش بۏلور سن رعیّت حقی
<br>
sen ötrü hakıñ kol ay ilçi akı
<br>
سن اؤترۆ حقیڭ قۏل آی ایلچی آقې
<br>
beyt 5579.
<br>
بیت (۵۵۷۹)
<br>
ra‘iyyet öze ol seniñ üç hakıñ
<br>
رعیّت اؤزه اۏل سنیڭ اۆچ حقیڭ
<br>
tilegü olardm sen aç kulğakıñ
<br>
تیله‌گۆ اۏلاردم سن آچ قولغاقېڭ
<br>
beyt 5580.
<br>
بیت (۵۵۸۰)
<br>
biri yarlığıñnı ağır tutsalar
<br>
بیری یارلېغېڭنې آغېر توتسالار
<br>
negü erse terkin anı kılsalar
<br>
نه‌گۆ ایرسه ترکین آنې قېلسالار
<br>
beyt 5581.
<br>
بیت (۵۵۸۱)
<br>
ikinç tıdmasalar hazîneˆ hakı
<br>
ایکینچ تېدماسالار خزینه حقی
<br>
üdinde tegürse ay elgi akı
<br>
اۆدینده تگۆرسه آی ائلگی آقې
<br>
beyt 5582.
<br>
بیت (۵۵۸۲)
<br>
üçünçi yağıka yağı bolsalar
<br>
اۆچۆنچی یاغېقا یاغې بۏلسالار
<br>
seweriñ kim erse anı sewseler
<br>
سئوریڭ کیم ایرسه آنې سئوسه‌لر
<br>
beyt 5583.
<br>
بیت (۵۵۸۳)
<br>
ötemiş bolur sen özüñ hakların
<br>
اؤته‌میش بۏلور سن اؤزۆڭ حقلارېن
<br>
olar ma ötemiş bolur öz hakın
<br>
اۏلار ما اؤته‌میش بۏلور اؤز حقین
<br>
beyt 5584.
<br>
بیت (۵۵۸۴)
<br>
bu yañlığ kerek beg yorısa yoluğ
<br>
بو یاڭلېغ کیرک بگ یۏرېسا یۏلوغ
<br>
râ‘iyyet uş andağ kerek ay uluğ
<br>
رعیّت اوش آنداغ کیرک آی اولوغ
<br>
beyt 5585.
<br>
بیت (۵۵۸۵)
<br>
bodun bulsa ötrü begi edgüsin
<br>
بۏدون بولسا اؤترۆ بگی ائدگۆسین
<br>
begi bulsa inçlik yorıtsa küsin
<br>
بگی بولسا اینچلیک یۏرېتسا کۆسین
<br>
beyt 5586.
<br>
بیت (۵۵۸۶)
<br>
ay ilig bu ol bu kutuñ belgülüg
<br>
آی ایلیگ بو اۏل بو قوتوڭ بلگۆلۆگ
<br>
saña iki ajun tegürgü ülüg
<br>
ساڭا ایکی آژون تگۆرگۆ اۆلۆگ
<br>
beyt 5587.
<br>
بیت (۵۵۸۷)
<br>
anıñda basa bilge ‘âlim turup
<br>
آنېڭدا باسا بیلگه عالِم توروپ
<br>
bodunka bilig bérsü yetrü körüp
<br>
بۏدونقا بیلیگ بیرسۆ یئترۆ کؤرۆپ
<br>
beyt 5588.
<br>
بیت (۵۵۸۸)
<br>
yana elgî küçlüg bolur muhtesib
<br>
یانا ائلگی کۆچلۆگ بۏلور محتسب
<br>
isizlerni yığsu cemâ‘at kezip
<br>
ایسیزلرنی یېغسو جماعت کزیپ
<br>
beyt 5589.
<br>
بیت (۵۵۸۹)
<br>
satığçı küdezsü emanetlerin
<br>
ساتېغچې کۆدزسۆ امانتلرین
<br>
kılu tursu uzlar nasihatların
<br>
قېلو تورسو اوزلار نصیحتلرین
<br>
beyt 5590.
<br>
بیت (۵۵۹۰)
<br>
tarığçı tarığka érig bolsunı
<br>
تارېغچې تارېغقا ایریگ بۏلسونې
<br>
yéme yılkıçı igdiş üklitsüni
<br>
ییمه یېلقېچې ایگدیش اۆکلیتسۆنی
<br>
beyt 5591.
<br>
بیت (۵۵۹۱)
<br>
er at kaldı emdi saña tapğuçı
<br>
ار آت قالدې ایمدی ساڭا تاپغوچې
<br>
yağıka börike bu ol yortğuçı
<br>
یاغېقا بؤریکه بو اۏل یۏرتغوچې
<br>
beyt 5592.
<br>
بیت (۵۵۹۲)
<br>
sewindür bularığ açın neñ bile
<br>
سئویندۆر بولارېغ آچېن نڭ بیله
<br>
körü tur adın işke katma yul a
<br>
کؤرۆ تور آدېن ایشکه قاتما یول آ
<br>
beyt 5593.
<br>
بیت (۵۵۹۳)
<br>
tusulur teñinçe ağırla açın
<br>
توسولور تڭینچه آغېرلا آچېن
<br>
bayutğıl neñin sen bedütgil küçin
<br>
بایوتغېل نڭین سن بدۆتگیل کۆچین
<br>
beyt 5594.
<br>
بیت (۵۵۹۴)
<br>
yağıka börike itinsü tolum
<br>
یاغېقا بؤریکه ایتینسۆ تۏلوم
<br>
adaşka bolup öz yağıka ölüm
<br>
آداشقا بۏلوپ اؤز یاغېقا اؤلۆم
<br>
beyt 5595.
<br>
بیت (۵۵۹۵)
<br>
açılğay seçilgey kamuğ işleriñ
<br>
آچېلغای سئچیلگَی قاموغ ایشلریڭ
<br>
süzülgey itilgey kamuğ işleriñ
<br>
سۆزۆلگَی ایتیلگَی قاموغ ایشلریڭ
<br>
beyt 5596.
<br>
بیت (۵۵۹۶)
<br>
saña bolğa iki ajun edgüsi
<br>
ساڭا بۏلغا ایکی آژون ائدگۆسی
<br>
bayatım sewinçi özüñ bolğusı
<br>
بایاتېم سئوینچی اؤزۆڭ بۏلغوسې
<br>
beyt 5597.
<br>
بیت (۵۵۹۷)
<br>
könilik bu ol kör köni bol köni
<br>
کؤنیلیک بو اۏل کؤر کؤنی بۏل کؤنی
<br>
tilekke tegürgey könilik séni
<br>
تیلککه تگۆرگَی کؤنیلیک سینی
<br>
beyt 5598.
<br>
بیت (۵۵۹۸)
<br>
séni teñri sewgey könilik üçün
<br>
سینی تڭری سئوگَی کؤنیلیک اۆچۆن
<br>
könide adın kılma halkka öçün
<br>
کؤنیده آدېن قېلما خلققا اؤچۆن
<br>
beyt 5599.
<br>
بیت (۵۵۹۹)
<br>
negü tér eşitgil ay köñli yaruk
<br>
نه‌گۆ تیر ائشیتگیل آی کؤڭلی یاروق
<br>
munıñ ma‘nîsi kör bu sözke anuk
<br>
مونېڭ معنیسی کؤر بو سؤزکه آنوق
<br>
beyt 5600.
<br>
بیت (۵۶۰۰)
<br>
könilik üçün kök adakın-turur
<br>
کؤنیلیک اۆچۆن کؤک آداقېن تورور
<br>
yayılmaz üçün yérde ot yém önür
<br>
یایېلماز اۆچۆن ییرده اۏت ییم اؤنۆر
<br>
beyt 5601.
<br>
بیت (۵۶۰۱)
<br>
yayılma köni tur köñül tut köni
<br>
یایېلما کؤنی تور کؤڭۆل توت کؤنی
<br>
köni iki ajun könilik bulur
<br>
کؤنی ایکی آژون کؤنیلیک بولور
<br>
beyt 5602.
<br>
بیت (۵۶۰۲)
<br>
ay ilig munukı özüm bilmişin
<br>
آی ایلیگ مونوقې اؤزۆم بیلمیشین
<br>
ötündüm saña men için hem taşın
<br>
اؤتۆندۆم ساڭا من ایچین هم تاشېن
<br>
beyt 5603.
<br>
بیت (۵۶۰۳)
<br>
ikigün ajunluk asığ kılğu söz
<br>
ایکی گۆن آژونلوق آسېغ قېلغو سؤز
<br>
bu erdi munukı ayu bérdi öz
<br>
بو ایردی مونوقې آیو بیردی اؤز
<br>
beyt 5604.
<br>
بیت (۵۶۰۴)
<br>
bu ajun ereji bile edgü at
<br>
بو آژون ارژی بیله ائدگۆ آت
<br>
saña bolğa dünyâ ya ‘ukbî ulat
<br>
ساڭا بۏلغا دۆنیا یا عقبی اولات
<br>
beyt 5605.
<br>
بیت (۵۶۰۵)
<br>
bu dünyâ neñi barça kalğu-turur
<br>
بو دۆنیا نڭی بارچا قالغو تورور
<br>
atıñ edgü kılğıl öz ölgü-turur
<br>
آتېڭ ائدگۆ قېلغېل اؤز اؤلگۆ تورور
<br>
beyt 5606.
<br>
بیت (۵۶۰۶)
<br>
bilig yakşı sözler muña meñzetü
<br>
بیلیگ یاقشې سؤزلر موڭا مڭزتۆ
<br>
sözi ma‘nî birle añar yañzatu
<br>
سؤزی معنی بیرله آڭار یاڭزاتو
<br>
beyt 5607.
<br>
بیت (۵۶۰۷)
<br>
atım edgü bolsun özüm ölsüni
<br>
آتېم ائدگۆ بۏلسون اؤزۆم اؤلسۆنی
<br>
tirig ölgü âhır atım kalsunı
<br>
تیریگ اؤلگۆ آخر آتېم قالسونې
<br>
beyt 5608.
<br>
بیت (۵۶۰۸)
<br>
usa edgülük kıl at edgü tile
<br>
اوسا ائدگۆلۆک قېل آت ائدگۆ تیله
<br>
özünç meñü atın tirig bolsunı
<br>
اؤزۆنچ مڭۆ آتېن تیریگ بۏلسونې
<br>
beyt 5609.
<br>
بیت (۵۶۰۹)
<br>
eşitti ilig söz sewindi katığ
<br>
ائشیتتی ایلیگ سؤز سئویندی قاتېغ
<br>
köñül köz yaruttı bulundı tatığ
<br>
کؤڭۆل کؤز یاروتتې بولوندې تاتېغ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5610.
<br>
بیت (۵۶۱۰)
<br>
öküç alkıtu ögdi ögdülmişig
<br>
اؤکۆچ آلقېتو اؤگدی اؤگدۆلمیشیگ
<br>
ayur sözlediñ sen özüñ bilmişig
<br>
آیور سؤزله‌دیڭ سن اؤزۆڭ بیلمیشیگ
<br>
beyt 5611.
<br>
بیت (۵۶۱۱)
<br>
bayat bérsü tevfîk bu künde naru
<br>
بایات بیرسۆ تَوفیق بو کۆنده نارو
<br>
sen aymış bu sözler tutayın körü
<br>
سن آیمېش بو سؤزلر توتایېن کؤرۆ
<br>
beyt 5612.
<br>
بیت (۵۶۱۲)
<br>
séni teg basutçı maña bérdi rab
<br>
سینی تگ باسوتچې ماڭا بیردی رب
<br>
umar-men tilese tilek bérge tép
<br>
اومار من تیله‌سه تیلک بیرگه تیپ
<br>
beyt 5613.
<br>
بیت (۵۶۱۳)
<br>
bayat bérsü ârzû tilekiñ tükel
<br>
بایات بیرسۆ آرزو تیلکیڭ تۆکل
<br>
tükel kıldıñ ârzûm ayâ edgü fâl
<br>
تۆکل قېلدېڭ آرزوم آیا ائدگۆ فال
<br>
beyt 5614.
<br>
بیت (۵۶۱۴)
<br>
bu künde naru sen bağırsaklıkın
<br>
بو کۆنده نارو سن باغېرساقلېقېن
<br>
basut kıl maña sen ay köñli yakın
<br>
باسوت قېل ماڭا سن آی کؤڭلی یاقېن
<br>
beyt 5615.
<br>
بیت (۵۶۱۵)
<br>
büter-men saña çın ınanur özüm
<br>
بۆتر من ساڭا چېن اېنانور اؤزۆم
<br>
sözüg örtme ménde ay körklüg yüzüm
<br>
سؤزۆگ اؤرتمه مینده آی کؤرکلۆگ یۆزۆم
<br>
beyt 5616.
<br>
بیت (۵۶۱۶)
<br>
maña kün negü teg yarumış künüm
<br>
ماڭا کۆن نه‌گۆ تگ یارومېش کۆنۆم
<br>
seniñde körür-men men emdi münüm
<br>
سنیڭده کؤرۆرمن من ایمدی مۆنۆم
<br>
beyt 5617.
<br>
بیت (۵۶۱۷)
<br>
idi yakşı sözler köñül bulmış er
<br>
ایدی یاقشې سؤزلر کؤڭۆل بولمېش ار
<br>
köñül til birikip yakın bolmış er
<br>
کؤڭۆل تیل بیریکیپ یاقېن بۏلمېش ار
<br>
beyt 5618.
<br>
بیت (۵۶۱۸)
<br>
köñül kimke bütse anı küzñü tut
<br>
کؤڭۆل کیمکه بۆتسه آنې کۆزڭۆ توت
<br>
özüñ körge sen tép anı utru tut
<br>
اؤزۆڭ کؤرگه سن تیپ آنې اوترو توت
<br>
beyt 5619.
<br>
بیت (۵۶۱۹)
<br>
bağırsak kişi özke küzñü bolur
<br>
باغېرساق کیشی اؤزکه کۆزڭۆ بۏلور
<br>
añar baksa kılk yañnı tüzgü bolur
<br>
آڭار باقسا قېلق یاڭنې تۆزگۆ بۏلور
<br>
beyt 5620.
<br>
بیت (۵۶۲۰)
<br>
kimiñ köñli kimke yakîn bolsa çın
<br>
کیمیڭ کؤڭلی کیمکه یاقین بۏلسا چېن
<br>
añar bütgü özke yakın bolsa çın
<br>
آڭار بۆتگۆ اؤزکه یاقېن بۏلسا چېن
<br>
beyt 5621.
<br>
بیت (۵۶۲۱)
<br>
bütülmiş kişike ayıtğu sözüg
<br>
بۆتۆلمیش کیشیکه آیېتغو سؤزۆگ
<br>
bütülmiş kişi aysa tutğu sözüg
<br>
بۆتۆلمیش کیشی آیسا توتغو سؤزۆگ
<br>
beyt 5622.
<br>
بیت (۵۶۲۲)
<br>
eşitti kör ödülmiş ilig sözin
<br>
ائشیتتی کؤر اؤدۆلمیش ایلیگ سؤزین
<br>
sewindi ilel tép yaruttı közin
<br>
سئویندی ایلل تیپ یاروتتې کؤزین
<br>
beyt 5623.
<br>
بیت (۵۶۲۳)
<br>
sözin kesti ilig özi amrulup
<br>
سؤزین کستی ایلیگ اؤزی آمرولوپ
<br>
kopup çıktı ögdülmiş andın turup
<br>
قۏپوپ چېقتې اؤگدۆلمیش آندېن توروپ
<br>
beyt 5624.
<br>
بیت (۵۶۲۴)
<br>
ilig anda naru kör inçlik kodup
<br>
ایلیگ آندا نارو کؤر اینچلیک قۏدوپ
<br>
ilin itti tüzdi köp emgek yüdüp
<br>
ایلین ایتتی تۆزدی کؤپ امگک یۆدۆپ
<br>
beyt 5625.
<br>
بیت (۵۶۲۵)
<br>
isizig yırattı kör edgüg kamuğ
<br>
ایسیزیگ یېراتتې کؤر ائدگۆگ قاموغ
<br>
öziñe yakın kıldı bérdi yoluğ
<br>
اؤزیڭه یاقېن قېلدې بیردی یۏلوغ
<br>
beyt 5626.
<br>
بیت (۵۶۲۶)
<br>
tüzüldi bodun hem süzüldi éli
<br>
تۆزۆلدی بۏدون هم سۆزۆلدی ایلی
<br>
tınıp inçke tegdi yıl ay kün tili
<br>
تېنېپ اینچکه تگدی یېل آی کۆن تیلی
<br>
beyt 5627.
<br>
بیت (۵۶۲۷)
<br>
tatıdı tiriglik él asğı bile
<br>
تاتېدې تیریگلیک ایل آسغې بیله
<br>
erejin awındı sewinçin küle
<br>
ارژین آوېندې سئوینچین کۆله
<br>
beyt 5628.
<br>
بیت (۵۶۲۸)
<br>
ilig me ağırladı ödülmişig
<br>
ایلیگ مه آغېرلادې اؤدۆلمیشیگ
<br>
ınandı añar bérdi barça işig
<br>
اېناندې آڭار بیردی بارچا ایشیگ
<br>
beyt 5629.
<br>
بیت (۵۶۲۹)
<br>
yorıdı bir ança bu ögdülmişe
<br>
یۏرېدې بیر آنچا بو اؤگدۆلمیشه
<br>
tirildi / érildi sakınç kadğu birle bışa
<br>
تیریلدی / ایریلدی ساقېنچ قادغو بیرله بېشا
<br>
beyt 5630.
<br>
بیت (۵۶۳۰)
<br>
öziñe baka kördi kılkın işin
<br>
اؤزیڭه باقا کؤردی قېلقېن ایشین
<br>
tiriglik yégitlik yawa kılmışın
<br>
تیریگلیک ییگیتلیک یاوا قېلمېشېن
<br>
beyt 5631.
<br>
بیت (۵۶۳۱)
<br>
açıldı yarup köñli kögsi közi
<br>
آچېلدې یاروپ کؤڭلی کؤگسی کؤزی
<br>
arıtmak tiledi bu köñli tözi
<br>
آرېتماق تیله‌دی بو کؤڭلی تؤزی
<br>
73
<br>
۷۳
<br>
ögdülmiş keçmiş tiriglikke açip tevbeˆka oğramışın ayur
<br>
اؤگدۆلمیش کئچمیش تیریگلیککه آچیپ توبه‌قا اۏغرامېشېن آیور
<br>
beyt 5632.
<br>
بیت (۵۶۳۲)
<br>
ayur-men yorıdım osalın küle
<br>
آیورمن یۏرېدېم اۏسالېن کۆله
<br>
tiriglik yawa boldı ğaflet bile
<br>
تیریگلیک یاوا بۏلدې غفلت بیله
<br>
beyt 5633.
<br>
بیت (۵۶۳۳)
<br>
tiriglik küçi bardı méndin kitip
<br>
تیریگلیک کۆچی باردې میندین کیتیپ
<br>
tayak tuttı elgîm bu tirgin atıp
<br>
تایاق توتتې ائلگیم بو تیرگین آتېپ
<br>
beyt 5634.
<br>
بیت (۵۶۳۴)
<br>
ökündi ayur bardı isiz künüm
<br>
اؤکۆندی آیور باردې ایسیز کۆنۆم
<br>
tiriglik tükedi kararur tünüm
<br>
تیریگلیک تۆکه‌دی قارارور تۆنۆم
<br>
beyt 5635.
<br>
بیت (۵۶۳۵)
<br>
yédi ârzû ni‘met özüm udlayu
<br>
ییدی آرزو نعمت اؤزۆم اودلایو
<br>
tirildim hem ud teg bilü bilmeyü
<br>
تیریلدیم هم اود تگ بیلۆ بیلمه‌یۆ
<br>
beyt 5636.
<br>
بیت (۵۶۳۶)
<br>
ayur-men yorıdım osalın küle
<br>
آیورمن یۏرېدېم اۏسالېن کۆله
<br>
künümni keçürdüm yawalık bile
<br>
کۆنۆمنی کئچۆردۆم یاوالېق بیله
<br>
beyt 5637.
<br>
بیت (۵۶۳۷)
<br>
yégitlik küçi bardı méndin kite
<br>
ییگیتلیک کۆچی باردې میندین کیته
<br>
açır-men yégitlikke küyüp tüte
<br>
آچېر من ییگیتلیککه کۆیۆپ تۆته
<br>
beyt 5638.
<br>
بیت (۵۶۳۸)
<br>
tiriglik uçuktı yağudı ölüm
<br>
تیریگلیک اوچوقتې یاغودې اؤلۆم
<br>
ölümke itig yok ya ötkü yolum
<br>
اؤلۆمکه ایتیگ یۏق یا اؤتکۆ یۏلوم
<br>
beyt 5639.
<br>
بیت (۵۶۳۹)
<br>
saçım boldı suñkur tüsi teg şeşüt
<br>
ساچېم بۏلدې سوڭقور تۆسی تگ شئشۆت
<br>
sakal boldı yazkı kelef teg orut
<br>
ساقال بۏلدې یازقې کلف تگ اۏروت
<br>
beyt 5640.
<br>
بیت (۵۶۴۰)
<br>
otuz iki tişim ürüñ yinçüler
<br>
اۏتوز ایکی تیشیم اۆرۆڭ یینچۆلر
<br>
üzüldi yipi kör saçıldı birer
<br>
اۆزۆلدی ییپی کؤر ساچېلدې بیرر
<br>
beyt 5641.
<br>
بیت (۵۶۴۱)
<br>
körür erdi közler bu künlük yérig
<br>
کؤرۆر ایردی کؤزلر بو کۆنلۆک ییریگ
<br>
tünerdi körümez katında erig
<br>
تۆنردی کؤرۆمز قاتېندا اریگ
<br>
beyt 5642.
<br>
بیت (۵۶۴۲)
<br>
yırak eştür erdi kulak tutsa ma
<br>
یېراق ائشتۆر ایردی قولاق توتسا ما
<br>
bu kün boldı elgin özüm imleme
<br>
بو کۆن بۏلدې ائلگین اؤزۆم ایمله‌مه
<br>
beyt 5643.
<br>
بیت (۵۶۴۳)
<br>
kara erdi kuzğun tüsi teg başım
<br>
قارا ایردی قوزغون تۆسی تگ باشېم
<br>
kuğu kondı başka yetildi yaşım
<br>
قوغو قۏندې باشقا یئتیلدی یاشېم
<br>
beyt 5644.
<br>
بیت (۵۶۴۴)
<br>
özüm yanğu boldı bayatka bu kün
<br>
اؤزۆم یانغو بۏلدې بایاتقا بو کۆن
<br>
yazuklar üçün yığlasa-men ünün
<br>
یازوقلار اۆچۆن یېغلاسا من اۆنۆن
<br>
beyt 5645.
<br>
بیت (۵۶۴۵)
<br>
özüm yanğu boldı bayatka turup
<br>
اؤزۆم یانغو بۏلدې بایاتقا توروپ
<br>
yazuklarka ‘udri tilese kolup
<br>
یازوقلارقا أُدری تیله‌سه قۏلوپ
<br>
beyt 5646.
<br>
بیت (۵۶۴۶)
<br>
özüm kodsa emdi yarağsızlarığ
<br>
اؤزۆم قۏدسا ایمدی یاراغسېزلارېغ
<br>
körigül bulğanuktın süzülse arığ
<br>
کؤریگۆل بولغانوقتېن سۆزۆلسه آرېغ
<br>
beyt 5647.
<br>
بیت (۵۶۴۷)
<br>
özi tevbeˆkılmak tiledi turup
<br>
اؤزی توبه قېلماق تیله‌دی توروپ
<br>
bayatka sığınsa yazukın kolup
<br>
بایاتقا سېغېنسا یازوقېن قۏلوپ
<br>
beyt 5648.
<br>
بیت (۵۶۴۸)
<br>
yana saknu aldı ayur iwmeyin
<br>
یانا ساقنو آلدې آیور ایومه‌یین
<br>
iweklikte yas ol anı kılmayın
<br>
ایوَکلیکته یاس اۏل آنې قېلمایېن
<br>
beyt 5649.
<br>
بیت (۵۶۴۹)
<br>
eñ aşnu bu işke kéñeşgü kerek
<br>
اڭ آشنو بو ایشکه کیڭشگۆ کیرک
<br>
yarağsıznı özdin kemişgü kerek
<br>
یاراغسېزنې اؤزدین کئمیشگۆ کیرک
<br>
beyt 5650.
<br>
بیت (۵۶۵۰)
<br>
kéñeş birle kılğu kerek iş bilip
<br>
کیڭش بیرله قېلغو کیرک ایش بیلیپ
<br>
ökündi kéñeşmegli işte ulıp
<br>
اؤکۆندی کیڭشمگلی ایشته اولېپ
<br>
beyt 5651.
<br>
بیت (۵۶۵۱)
<br>
negü tér eşitgil kişi tildemi
<br>
نه‌گۆ تیر ائشیتگیل کیشی تیلده‌می
<br>
kamuğ kılğu işke kéñeş ol emi
<br>
قاموغ قېلغو ایشکه کیڭش اۏل ائمی
<br>
beyt 5652.
<br>
بیت (۵۶۵۲)
<br>
kéñeşgü kerek öz yakınka kéñeş
<br>
کیڭشگۆ کیرک اؤز یاقېنقا کیڭش
<br>
kéñeş birle itlür kamuğ törlüg iş
<br>
کیڭش بیرله ایتلۆر قاموغ تؤرلۆگ ایش
<br>
beyt 5653.
<br>
بیت (۵۶۵۳)
<br>
kéñeşse oñarur kişi öz işi
<br>
کیڭشسه اۏڭارور کیشی اؤز ایشی
<br>
ökünçlüg bolur kin kéñeşmez kişi
<br>
اؤکۆنچلۆگ بۏلور کین کیڭشمز کیشی
<br>
beyt 5654.
<br>
بیت (۵۶۵۴)
<br>
barayın-men emdi kadaşım tapa
<br>
بارایېن من ایمدی قاداشېم تاپا
<br>
kéñeyin añar-men bu iş ay apa
<br>
کیڭه‌یین آڭار من بو ایش آی آپا
<br>
beyt 5655.
<br>
بیت (۵۶۵۵)
<br>
yarağlığ tése-men kılayın bu iş
<br>
یاراغلېغ تیسه من قېلایېن بو ایش
<br>
yarağsız tése kalsunı bu kéñeş
<br>
یاراغسېز تیسه قالسونې بو کیڭش
<br>
beyt 5656.
<br>
بیت (۵۶۵۶)
<br>
kişi öz işin öz bilümez körüp
<br>
کیشی اؤز ایشین اؤز بیلۆمز کؤرۆپ
<br>
adınka ayıtğu kerek eştürüp
<br>
آدېنقا آیېتغو کیرک ائشتۆرۆپ
<br>
beyt 5657.
<br>
بیت (۵۶۵۷)
<br>
kéñeşse kéñür ol kişike bilig
<br>
کیڭشسه کیڭۆر اۏل کیشیکه بیلیگ
<br>
kéñeşke bilig kirse yetlür elig
<br>
کیڭشکه بیلیگ کیرسه یئتلۆر ائلیگ
<br>
beyt 5658.
<br>
بیت (۵۶۵۸)
<br>
negü tér eşitgil kéñeşür kişi
<br>
نه‌گۆ تیر ائشیتگیل کیڭشۆر کیشی
<br>
kéñeşin éter ol kişi öz işi
<br>
کیڭشین ایتر اۏل کیشی اؤز ایشی
<br>
beyt 5659.
<br>
بیت (۵۶۵۹)
<br>
negü iş kıluruñ kişike kéñeş
<br>
نه‌گۆ ایش قېلوروڭ کیشیکه کیڭش
<br>
kéñeşmez kişini adaş tutma éş
<br>
کیڭشمز کیشینی آداش توتما ایش
<br>
beyt 5660.
<br>
بیت (۵۶۶۰)
<br>
kayu işke tegse kéñeş ötrü kıl
<br>
قایو ایشکه تگسه کیڭش اؤترۆ قېل
<br>
tilemiş tilekke kéñeşin teñeş
<br>
تیله‌میش تیلککه کیڭشین تڭش
<br>
beyt 5661.
<br>
بیت (۵۶۶۱)
<br>
kéçe yattı erte turup yundı kör
<br>
کیچه یاتتې ارته توروپ یوندې کؤر
<br>
atın mindi ilig tapa bardı kör
<br>
آتېن میندی ایلیگ تاپا باردې کؤر
<br>
beyt 5662.
<br>
بیت (۵۶۶۲)
<br>
yorıp kirdi ilig tapa yol kolup
<br>
یۏرېپ کیردی ایلیگ تاپا یۏل قۏلوپ
<br>
orun bérdi ilig ağırlap körüp
<br>
اۏرون بیردی ایلیگ آغېرلاپ کؤرۆپ
<br>
ögdülmiş su’âli iligke
<br>
اؤگدۆلمیش سؤالی ایلیگکه
<br>
beyt 5663.
<br>
بیت (۵۶۶۳)
<br>
iligke ötündi ayur-men bu kün
<br>
ایلیگکه اؤتۆندی آیورمن بو کۆن
<br>
kadaşımka barğum kelir örtügün
<br>
قاداشېمقا بارغوم کلیر اؤرتۆگۆن
<br>
beyt 5664.
<br>
بیت (۵۶۶۴)
<br>
kalı yarlıkasa barayın naru
<br>
قالې یارلېقاسا بارایېن نارو
<br>
ziyâret kılıp terk yanayın berü
<br>
زیارت قېلېپ ترک یانایېن بئرۆ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5665.
<br>
بیت (۵۶۶۵)
<br>
ilig aydı barıl meniñdin selâm
<br>
ایلیگ آیدې بارېل منیڭدین سلام
<br>
tegürgil añar sen ay bilgi tamâm
<br>
تگۆرگیل آڭار سن آی بیلگی تمام
<br>
beyt 5666.
<br>
بیت (۵۶۶۶)
<br>
unıtmasunı ol du‘âda méni
<br>
اونېتماسونې اۏل دعادا مینی
<br>
bayatka uladukta sırrın köni
<br>
بایاتقا اولادوقتا سرّېن کؤنی
<br>
beyt 5667.
<br>
بیت (۵۶۶۷)
<br>
bayattın kolu bérsü yazuklarım
<br>
بایاتتېن قۏلو بیرسۆ یازوقلارېم
<br>
du‘â birle bolğay keçürgey kerim
<br>
دعا بیرله بۏلغای کئچۆرگَی کریم
<br>
beyt 5668.
<br>
بیت (۵۶۶۸)
<br>
ilel tép turup çıktı ögdülmişe
<br>
ایلل تیپ توروپ چېقتې اؤگدۆلمیشه
<br>
ewiñe kelip tüşti yazdı kaşa
<br>
ائویڭه کلیپ تۆشتی یازدې قاشا
<br>
beyt 5669.
<br>
بیت (۵۶۶۹)
<br>
ajun kırtışı boldı altun öñi
<br>
آژون قېرتېشې بۏلدې آلتون اؤڭی
<br>
yaşık za‘ferân kıldı yâkût öñi
<br>
یاشېق زعفران قېلدې یاقوت اؤڭی
<br>
beyt 5670.
<br>
بیت (۵۶۷۰)
<br>
kalık tügdi kaşın tünertti yüzin
<br>
قالېق تۆگدی قاشېن تۆنرتتی یۆزین
<br>
tutup badı barça kişiler közin
<br>
توتوپ بادې بارچا کیشیلر کؤزین
<br>
beyt 5671.
<br>
بیت (۵۶۷۱)
<br>
namâz kıldı yattı töşekke kirip
<br>
ناماز قېلدې یاتتې تؤشککه کیریپ
<br>
bir ança udıdı ol ança érip
<br>
بیر آنچا اودېدې اۏل آنچا ایریپ
<br>
beyt 5672.
<br>
بیت (۵۶۷۲)
<br>
bir ança udıdı bir ança oduğ
<br>
بیر آنچا اودېدې بیر آنچا اۏدوغ
<br>
kopa keldi saknu toğa keldi toğ
<br>
قۏپا کلدی ساقنو تۏغا کلدی تۏغ
<br>
beyt 5673.
<br>
بیت (۵۶۷۳)
<br>
töşek koldı yattı udıdı uzun
<br>
تؤشک قۏلدې یاتتې اودېدې اوزون
<br>
beliñlep odundı özi yalñuzun
<br>
بئلیڭله‌پ اۏدوندې اؤزی یالڭوزون
<br>
beyt 5674.
<br>
بیت (۵۶۷۴)
<br>
yumulmadı yandru ikile közi
<br>
یومولمادې یاندرو ایکیله کؤزی
<br>
oduğ yattı saknu irikti özi
<br>
اۏدوغ یاتتې ساقنو ایریکتی اؤزی
<br>
beyt 5675.
<br>
بیت (۵۶۷۵)
<br>
baka kördi öñdün kara kuş toğup
<br>
باقا کؤردی اؤڭدۆن قارا قوش تۏغوپ
<br>
kopa keldi yérdin yalın teg bolup
<br>
قۏپا کلدی ییردین یالېن تگ بۏلوپ
<br>
beyt 5676.
<br>
بیت (۵۶۷۶)
<br>
yarudı basa yıldrık adğır bile
<br>
یارودې باسا یېلدرېق آدغېر بیله
<br>
tizildi erentir özin belgüle
<br>
تیزیلدی ارنتیر اؤزین بلگۆله
<br>
beyt 5677.
<br>
بیت (۵۶۷۷)
<br>
sükiç koptı örlep kalıkka ağip
<br>
سۆکیچ قۏپتې اؤرله‌پ قالېققا آغېپ
<br>
ünün sumlıdı sûrî ‘ibrî okıp
<br>
اۆنۆن سوملېدې سوری عبری اۏقېپ
<br>
beyt 5678.
<br>
بیت (۵۶۷۸)
<br>
kötürdi yaşık baktı maşrık tapa
<br>
کؤتۆردی یاشېق باقتې مشرق تاپا
<br>
körür ağdı yérdin yokarı kopa
<br>
کؤرۆر آغدې ییردین یۏقارې قۏپا
<br>
beyt 5679.
<br>
بیت (۵۶۷۹)
<br>
butıklandı yérde yokaru sata
<br>
بوتېقلاندې ییرده یۏقارو ساتا
<br>
kalık meñzi boldı yalın teg ota
<br>
قالېق مڭزی بۏلدې یالېن تگ اۏتا
<br>
beyt 5680.
<br>
بیت (۵۶۸۰)
<br>
sewüg külçirer teg yarudı ajun
<br>
سئوۆگ کۆلچیرر تگ یارودې آژون
<br>
sakınç kısğa boldı sewinçler uzun
<br>
ساقېنچ قېسغا بۏلدې سئوینچلر اوزون
<br>
beyt 5681.
<br>
بیت (۵۶۸۱)
<br>
yana turdı yundı namâzın kılıp
<br>
یانا توردې یوندې نامازېن قېلېپ
<br>
atın mindi tağka yüz urdı yélip
<br>
آتېن میندی تاغقا یۆز اوردې ییلیپ
<br>
beyt 5682.
<br>
بیت (۵۶۸۲)
<br>
tekip tüşti akru tokıdı kapuğ
<br>
تکیپ تۆشتی آقرو تۏقېدې قاپوغ
<br>
kadaşı kapuğ açtı kodtı tapuğ
<br>
قاداشې قاپوغ آچتې قۏدتې تاپوغ
<br>
beyt 5683.
<br>
بیت (۵۶۸۳)
<br>
selâm kıldı ötrü kör ögdülmişe
<br>
سلام قېلدې اؤترۆ کؤر اؤگدۆلمیشه
<br>
yanut bérdi yandru kör odğurmışa
<br>
یانوت بیردی یاندرو کؤر اۏدغورمېشا
<br>
beyt 5684.
<br>
بیت (۵۶۸۴)
<br>
turup kirdiler ewke alşıp elig
<br>
توروپ کیردیلر ائوکه آلشېپ ائلیگ
<br>
kadaşı ayıttı kör açtı tilig
<br>
قاداشې آیېتتې کؤر آچتې تیلیگ
<br>
odğurmış su’âli ögdülmişke
<br>
اۏدغورمېش سؤالی اؤگدۆلمیشکه
<br>
beyt 5685.
<br>
بیت (۵۶۸۵)
<br>
ayur ay kadaşım kalı keldiñ ay
<br>
آیور آی قاداشېم قالې کلدیڭ آی
<br>
saña tuşğalı men takı keçmez ay
<br>
ساڭا توشغالې من تاقې کئچمز آی
<br>
beyt 5686.
<br>
بیت (۵۶۸۶)
<br>
tüşükrek körür-men seniñ köñlüñi
<br>
تۆشۆکره‌ک کؤرۆرمن سنیڭ کؤڭلۆڭی
<br>
sarığrak körür-men kızıl meñziñi
<br>
سارېغراق کؤرۆرمن قېزېل مڭزیڭی
<br>
beyt 5687.
<br>
بیت (۵۶۸۷)
<br>
negü kadğu tegdi ne erki hâlıñ
<br>
نه‌گۆ قادغو تگدی نه ارکی حالېڭ
<br>
maña sözlegil söz sen açğıl tiliñ
<br>
ماڭا سؤزله‌گیل سؤز سن آچغېل تیلیڭ
<br>
ödgülmiş cevâbı odğurmışka
<br>
اؤدگۆلمیش جوابې اۏدغورمېشقا
<br>
beyt 5688.
<br>
بیت (۵۶۸۸)
<br>
yanut bérdi ögdülmiş aydı kadaş
<br>
یانوت بیردی اؤگدۆلمیش آیدې قاداش
<br>
okun urdı üdlek köñül kıldı baş
<br>
اۏقون اوردې اۆدلک کؤڭۆل قېلدې باش
<br>
beyt 5689.
<br>
بیت (۵۶۸۹)
<br>
üd üdlek yarutsa bérip öt erig
<br>
اۆد اۆدلک یاروتسا بیریپ اؤت اریگ
<br>
köñül ölmiş erse bolur tép tirig
<br>
کؤڭۆل اؤلمیش ایرسه بۏلور تیپ تیریگ
<br>
beyt 5690.
<br>
بیت (۵۶۹۰)
<br>
udımış bu köñlüm özüm ğafleti
<br>
اودېمېش بو کؤڭلۆم اؤزۆم غافلتی
<br>
méni odğuru bérdi üdlek öti
<br>
مینی اۏدغورو بیردی اۆدلک اؤتی
<br>
beyt 5691.
<br>
بیت (۵۶۹۱)
<br>
köñül közi birle bakıp teñledim
<br>
کؤڭۆل کؤزی بیرله باقېپ تڭله‌دیم
<br>
özüm yolda azmış turup tañladım
<br>
اؤزۆم یۏلدا آزمېش توروپ تاڭلادېم
<br>
beyt 5692.
<br>
بیت (۵۶۹۲)
<br>
tiriglik uçuktı yüküm ağrudı
<br>
تیریگلیک اوچوقتې یۆکۆم آغرودې
<br>
yazuktın özüm boldı yanğu üdi
<br>
یازوقتېن اؤزۆم بۏلدې یانغو اۆدی
<br>
beyt 5693.
<br>
بیت (۵۶۹۳)
<br>
kişi tapğı kıldım tiriglik ıdıp
<br>
کیشی تاپغې قېلدېم تیریگلیک اېدېپ
<br>
bayat tapğı kaldı usandım udıp
<br>
بایات تاپغې قالدې اوساندېم اودېپ
<br>
beyt 5694.
<br>
بیت (۵۶۹۴)
<br>
kelü bérdi dünyâ tiriglik barır
<br>
کلۆ بیردی دۆنیا تیریگلیک بارېر
<br>
tiriglik tüker kör bu dünyâ kalır
<br>
تیریگلیک تۆکر کؤر بو دۆنیا قالېر
<br>
beyt 5695.
<br>
بیت (۵۶۹۵)
<br>
tiriglik üçün men tiledim ajun
<br>
تیریگلیک اۆچۆن من تیله‌دیم آژون
<br>
tiriglik tükedi nerek bu otun
<br>
تیریگلیک تۆکه‌دی نه‌رک بو اۏتون
<br>
beyt 5696.
<br>
بیت (۵۶۹۶)
<br>
keçer uş munukı bu künki künüm
<br>
کئچر اوش مونوقې بو کۆنکی کۆنۆم
<br>
bulurmu özüm bu keligli tünüm
<br>
بولورمو اؤزۆم بو کلیگلی تۆنۆم
<br>
beyt 5697.
<br>
بیت (۵۶۹۷)
<br>
saçım boldı yazkı kelef teg orut
<br>
ساچېم بۏلدې یازقې کلف تگ اۏروت
<br>
sakal boldı suñkur tüsi teg şeşüt
<br>
ساقال بۏلدې سوڭقور تۆسی تگ شئشۆت
<br>
beyt 5698.
<br>
بیت (۵۶۹۸)
<br>
itiñü kerek-men yarınkı itig
<br>
ایتیڭۆ کیرک من یارېنقې ایتیگ
<br>
itilse yarınkı işim ay tetig
<br>
ایتیلسه یارېنقې ایشیم آی تتیگ
<br>
beyt 5699.
<br>
بیت (۵۶۹۹)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
bu söz işke tutğıl ayâ köñli tüz
<br>
بو سؤز ایشکه توتغېل آیا کؤڭلی تۆز
<br>
beyt 5700.
<br>
بیت (۵۷۰۰)
<br>
bu keçmiş tiriglikke öknür özüm
<br>
بو کئچمیش تیریگلیککه اؤکنۆر اؤزۆم
<br>
neçe erki kalmış künüm ay yüzüm
<br>
نئچه ارکی قالمېش کۆنۆم آی یۆزۆم
<br>
beyt 5701.
<br>
بیت (۵۷۰۱)
<br>
yawa bardı isiz yégitlik küni
<br>
یاوا باردې ایسیز ییگیتلیک کۆنی
<br>
yawa barmasu bu keligli tünüm
<br>
یاوا بارماسو بو کلیگلی تۆنۆم
<br>
beyt 5702.
<br>
بیت (۵۷۰۲)
<br>
yarın bolğu işke bu kün it itig
<br>
یارېن بۏلغو ایشکه بو کۆن ایت ایتیگ
<br>
maña mundağ aydı biliglig tetig
<br>
ماڭا مونداغ آیدې بیلیگلیگ تتیگ
<br>
beyt 5703.
<br>
بیت (۵۷۰۳)
<br>
bu kün it usanma bu tapğun işig
<br>
بو کۆن ایت اوسانما بو تاپغون ایشیگ
<br>
bu kün itse itlür yarınkı itig
<br>
بو کۆن ایتسه ایتلۆر یارېنقې ایتیگ
<br>
beyt 5704.
<br>
بیت (۵۷۰۴)
<br>
yédim içtim ud teg yorıdım yawa
<br>
ییدیم ایچتیم اود تگ یۏرېدېم یاوا
<br>
açıp suwsatayın munı men éve
<br>
آچېپ سووساتایېن مونې من ایوه
<br>
beyt 5705.
<br>
بیت (۵۷۰۵)
<br>
üküş ârzû ni‘met yéyü semridi
<br>
اۆکۆش آرزو نعمت یییۆ سمریدی
<br>
bu kün arğurayın yetildi üdi
<br>
بو کۆن آرغورایېن یئتیلدی اۆدی
<br>
beyt 5706.
<br>
بیت (۵۷۰۶)
<br>
telim yattı inçin tilekçe turu
<br>
تلیم یاتتې اینچین تیلکچه تورو
<br>
bu kün tursu emdi adakın örü
<br>
بو کۆن تورسو ایمدی آداقېن اؤرۆ
<br>
beyt 5707.
<br>
بیت (۵۷۰۷)
<br>
hasım kıldı özke kalın köp kişig
<br>
خصم قېلدې اؤزکه قالېن کؤپ کیشیگ
<br>
sewinçlig kılayın iteyin işig
<br>
سئوینچلیگ قېلایېن ایته‌یین ایشیگ
<br>
beyt 5708.
<br>
بیت (۵۷۰۸)
<br>
elig til uzattım kişike telim
<br>
ائلیگ تیل اوزاتتېم کیشیکه تلیم
<br>
anıñ ‘udri kılsu bu kün bu tilim
<br>
آنېڭ أُدری قېلسو بو کۆن بو تیلیم
<br>
beyt 5709.
<br>
بیت (۵۷۰۹)
<br>
kişig satğayu men yorıdım üküş
<br>
کیشیگ ساتغایو من یۏرېدېم اۆکۆش
<br>
özüñ satğayın men ay erde küsüş
<br>
اؤزۆڭ ساتغایېن من آی ارده کۆسۆش
<br>
beyt 5710.
<br>
بیت (۵۷۱۰)
<br>
kürek men idimdin küremiş otun
<br>
کۆره‌ک من ایدیمدین کۆره‌میش اۏتون
<br>
kamuğ öz yazukka kömüldi bütün
<br>
قاموغ اؤز یازوققا کؤمۆلدی بۆتۆن
<br>
beyt 5711.
<br>
بیت (۵۷۱۱)
<br>
bu kün tevbeˆ birle yanayın mene
<br>
بو کۆن توبه بیرله یانایېن منه
<br>
idimdin bu ‘udruğ kolayın mene
<br>
ایدیمدین بو عذروغ قۏلایېن منه
<br>
beyt 5712.
<br>
بیت (۵۷۱۲)
<br>
ölüm tutmaz erken kılayın tapuğ
<br>
اؤلۆم توتماز ارکن قېلایېن تاپوغ
<br>
ölüm tutsa kalgay tapuğlar kuruğ
<br>
اؤلۆم توتسا قالقای تاپوغلار قوروغ
<br>
beyt 5713.
<br>
بیت (۵۷۱۳)
<br>
negü tér eşit tıñla bilgi batığ
<br>
نه‌گۆ تیر ائشیت تېڭلا بیلگی باتېغ
<br>
saña ötler emdi ay köñli katığ
<br>
ساڭا اؤتلر ایمدی آی کؤڭلی قاتېغ
<br>
beyt 5714.
<br>
بیت (۵۷۱۴)
<br>
ölümde oza yan özüñni yığ a
<br>
اؤلۆمده اۏزا یان اؤزۆڭنی یېغ آ
<br>
ölüm tutsa öknüp asığ kılmağ a
<br>
اؤلۆم توتسا اؤکنۆپ آسېغ قېلماغ آ
<br>
beyt 5715.
<br>
بیت (۵۷۱۵)
<br>
ölümüg unıtma anun tevbeˆka
<br>
اؤلۆمۆگ اونېتما آنون توبه‌قا
<br>
usanma ölüm kelge tutğa yaka
<br>
اوسانما اؤلۆم کلگه توتغا یاقا
<br>
beyt 5716.
<br>
بیت (۵۷۱۶)
<br>
yégitlik üdinde yetürgil tapuğ
<br>
ییگیتلیک اۆدینده یئتۆرگیل تاپوغ
<br>
karılık yetilse barır küç kamuğ
<br>
قارېلېق یئتیلسه بارېر کۆچ قاموغ
<br>
beyt 5717.
<br>
بیت (۵۷۱۷)
<br>
tiriglik küsüş tut éve kıl tapuğ
<br>
تیریگلیک کۆسۆش توت ایوه قېل تاپوغ
<br>
ölüm tutmaz erken baka tur oduğ
<br>
اؤلۆم توتماز ارکن باقا تور اۏدوغ
<br>
beyt 5718.
<br>
بیت (۵۷۱۸)
<br>
ölüm tutmaz erken oduğ bol sakın
<br>
اؤلۆم توتماز ارکن اۏدوغ بۏل ساقېن
<br>
ölüm tutsa asğı bulumaz bakın
<br>
اؤلۆم توتسا آسغې بولوماز باقېن
<br>
beyt 5719.
<br>
بیت (۵۷۱۹)
<br>
men emdi saña keldim andın turup
<br>
من ایمدی ساڭا کلدیم آندېن توروپ
<br>
bu işke kéñeş bér idi ked körüp
<br>
بو ایشکه کیڭش بیر ایدی کد کؤرۆپ
<br>
beyt 5720.
<br>
بیت (۵۷۲۰)
<br>
bağırsak kadaşım sen emdi maña
<br>
باغېرساق قاداشېم سن ایمدی ماڭا
<br>
yarağı negü ol ayu bér toña
<br>
یاراغې نه‌گۆ اۏل آیو بیر تۏڭا
<br>
74
<br>
۷۴
<br>
odğurmış ögdülmişke kéñeş bérmişin ayur
<br>
اۏدغورمېش اؤگدۆلمیشکه کیڭش بیرمیشین آیور
<br>
beyt 5721.
<br>
بیت (۵۷۲۱)
<br>
yanut bérdi odğurmış aydı kadaş
<br>
یانوت بیردی اۏدغورمېش آیدې قاداش
<br>
eşitgil sözümni ay köñli tüdeş
<br>
ائشیتگیل سؤزۆمنی آی کؤڭلی تۆدش
<br>
beyt 5722.
<br>
بیت (۵۷۲۲)
<br>
idi edgü niyyetni kılmış özüñ
<br>
ایدی ائدگۆ نیّتنی قېلمېش اؤزۆڭ
<br>
bayat bérsü tevfîk yarutsu közüñ
<br>
بایات بیرسۆ تَوفیق یاروتسو کؤزۆڭ
<br>
beyt 5723.
<br>
بیت (۵۷۲۳)
<br>
bir ök törlüg ermez bu işke bilig
<br>
بیر اؤک تؤرلۆگ ایرمز بو ایشکه بیلیگ
<br>
büte törlüg iş bar tegürgü elig
<br>
بۆته تؤرلۆگ ایش بار تگۆرگۆ ائلیگ
<br>
beyt 5724.
<br>
بیت (۵۷۲۴)
<br>
olarda biri bu ayayın eşit
<br>
اۏلاردا بیری بو آیایېن ائشیت
<br>
yarağı körüp bil sen ötrü iş it
<br>
یاراغې کؤرۆپ بیل سن اؤترۆ ایش ایت
<br>
beyt 5725.
<br>
بیت (۵۷۲۵)
<br>
bu kün anda turmak saña edgürek
<br>
بو کۆن آندا تورماق ساڭا ائدگۆره‌ک
<br>
yana munda turmak maña edgürek
<br>
یانا موندا تورماق ماڭا ائدگۆره‌ک
<br>
beyt 5726.
<br>
بیت (۵۷۲۶)
<br>
seniñdin bu kün ilke asğı üküş
<br>
سنیڭدین بو کۆن ایلکه آسغې اۆکۆش
<br>
buzulsa asığ bolğa karğış söküş
<br>
بوزولسا آسېغ بۏلغا قارغېش سؤکۆش
<br>
beyt 5727.
<br>
بیت (۵۷۲۷)
<br>
ilig kıldı ilke kör elgiñ uzun
<br>
ایلیگ قېلدې ایلکه کؤر ایلگیڭ اوزون
<br>
kılur sen kamuğ edgü atıñ tüzün
<br>
قېلور سن قاموغ ائدگۆ آتېڭ تۆزۆن
<br>
beyt 5728.
<br>
بیت (۵۷۲۸)
<br>
bodun inçke tegdi itildi éli
<br>
بۏدون اینچکه تگدی ایتیلدی ایلی
<br>
du‘â birle tınmaz ra‘iyyet tili
<br>
دعا بیرله تېنماز رعیّت تیلی
<br>
beyt 5729.
<br>
بیت (۵۷۲۹)
<br>
negü tér eşitgil tusulur kişi
<br>
نه‌گۆ تیر ائشیتگیل توسولور کیشی
<br>
tusulur kişi ol kişide başı
<br>
توسولور کیشی اۏل کیشیده باشې
<br>
beyt 5730.
<br>
بیت (۵۷۳۰)
<br>
kişiler ara kör kişi ol bolur
<br>
کیشیلر آرا کؤر کیشی اۏل بۏلور
<br>
anıñdın kişiler asığlar bulur
<br>
آنېڭدېن کیشیلر آسېغلار بولور
<br>
beyt 5731.
<br>
بیت (۵۷۳۱)
<br>
asığsız kişiler kişide turı
<br>
آسېغسېز کیشیلر کیشیده تورې
<br>
asığlığ kişi asğı ilke tolur
<br>
آسېغلېغ کیشی آسغې ایلکه تۏلور
<br>
beyt 5732.
<br>
بیت (۵۷۳۲)
<br>
niyet edgü kılsa köñülde kişi
<br>
نیّت ائدگۆ قېلسا کؤڭۆلده کیشی
<br>
ajunda tilek teg itildi işi
<br>
آژوندا تیلک تگ ایتیلدی ایشی
<br>
beyt 5733.
<br>
بیت (۵۷۳۳)
<br>
niyet edgü kılğanka edgü bolur
<br>
نیّت ائدگۆ قېلغانقا ائدگۆ بۏلور
<br>
neçe kılmasa ol muyanın bulur
<br>
نئچه قېلماسا اۏل مویانېن بولور
<br>
beyt 5734.
<br>
بیت (۵۷۳۴)
<br>
imînlik törü ilke inçlik-turur
<br>
امینلیک تؤرۆ ایلکه اینچلیق تورور
<br>
ilig bodnı séndin sewinçlig-turur
<br>
ایلیگ بۏدنې سیندین سئوینچلیگ تورور
<br>
beyt 5735.
<br>
بیت (۵۷۳۵)
<br>
törü öñdi edgü uruldı tükel
<br>
تؤرۆ اؤڭدی ائدگۆ اورولدې تۆکل
<br>
isiz yétti ilde kodup hileˆ al
<br>
ایسیز ییتتی ایلده قۏدوپ حیله آل
<br>
beyt 5736.
<br>
بیت (۵۷۳۶)
<br>
bularığ kodup sen berü kelse sen
<br>
بولارېغ قۏدوپ سن بئرۆ کلسه سن
<br>
ol işler buzulğay ökünç bulğa sen
<br>
اۏل ایشلر بوزولغای اؤکۆنچ بولغا سن
<br>
beyt 5737.
<br>
بیت (۵۷۳۷)
<br>
yana tegşürülgey bu öñdi törü
<br>
یانا تگشۆرۆلگَی بو اؤڭدی تؤرۆ
<br>
buzulğa iliñ kalmağay bir örü
<br>
بوزولغا ایلیڭ قالماغای بیر اؤرۆ
<br>
beyt 5738.
<br>
بیت (۵۷۳۸)
<br>
seniñ ornuñka bir isiz ornağay
<br>
سنیڭ اۏرنوڭقا بیر ایسیز اۏرناغای
<br>
bodunuğ ulıtğay bir inç ıdmağay
<br>
بۏدونوغ اولېتغای بیر اینچ اېدماغای
<br>
beyt 5739.
<br>
بیت (۵۷۳۹)
<br>
isiz yolka tartğay iligni isiz
<br>
ایسیز یۏلقا تارتغای ایلیگنی ایسیز
<br>
isizler işini tüzüp kodğa iz
<br>
ایسیزلر ایشینی تۆزۆپ قۏدغا ایز
<br>
beyt 5740.
<br>
بیت (۵۷۴۰)
<br>
seniñdin ayıtğay munı bir bayat
<br>
سنیڭدین آیېتغای مونې بیر بایات
<br>
bayat aytığı bar yéme edgü at
<br>
بایات آیتېغې بار ییمه ائدگۆ آت
<br>
beyt 5741.
<br>
بیت (۵۷۴۱)
<br>
isiz kılmağu hem törü urmağu
<br>
ایسیز قېلماغو هم تؤرۆ اورماغو
<br>
isiz kılğuçıka bolu bérmegü
<br>
ایسیز قېلغوچېقا بۏلو بیرمه‌گۆ
<br>
beyt 5742.
<br>
بیت (۵۷۴۲)
<br>
negü tér eşit kılkı köñli köni
<br>
نه‌گۆ تیر ائشیت قېلقې کؤڭلی کؤنی
<br>
saña ötledi kör unıtma munı
<br>
ساڭا اؤتله‌دی کؤر اونېتما مونې
<br>
beyt 5743.
<br>
بیت (۵۷۴۳)
<br>
isizke katılma törü urma sen
<br>
ایسیزکه قاتېلما تؤرۆ اورما سن
<br>
isiz kılğuçıka bolu bérme sen
<br>
ایسیز قېلغوچېقا بۏلو بیرمه سن
<br>
beyt 5744.
<br>
بیت (۵۷۴۴)
<br>
özüñ edgülük kıl törü edgü ur
<br>
اؤزۆڭ ائدگۆلۆک قېل تؤرۆ ائدگۆ اور
<br>
tiril iki ajun isiz körme sen
<br>
تیریل ایکی آژون ایسیز کؤرمه سن
<br>
beyt 5745.
<br>
بیت (۵۷۴۵)
<br>
bayat bérdi tevfîk saña edgüke
<br>
بایات بیردی تَوفیق ساڭا ائدگۆکه
<br>
kamuğ edgülükke sunup teggüke
<br>
قاموغ ائدگۆلۆککه سونوپ تیگگۆکه
<br>
beyt 5746.
<br>
بیت (۵۷۴۶)
<br>
negüke buzar sen bu edgülerig
<br>
نه‌گۆکه بوزار سن بو ائدگۆلریگ
<br>
saña yası teggey ay köñli tirig
<br>
ساڭا یاسې تگگَی آی کؤڭلی تیریگ
<br>
beyt 5747.
<br>
بیت (۵۷۴۷)
<br>
él asğın buzup sen öz asğıñ kodup
<br>
ایل آسغېن بوزوپ سن اؤز آسغېڭ قۏدوپ
<br>
ne edgü tiler sen bu yérke udup
<br>
نه ائدگۆ تیلر سن بو ییرکه اودوپ
<br>
beyt 5748.
<br>
بیت (۵۷۴۸)
<br>
maña munda yégrek tidüki özüm
<br>
ماڭا موندا ییگرک تیدۆکی اؤزۆم
<br>
ayayın saña men ay körklüg yüzüm
<br>
آیایېن ساڭا من آی کؤرکلۆگ یۆزۆم
<br>
beyt 5749.
<br>
بیت (۵۷۴۹)
<br>
özüm dünyâ devlet bolup körmedi
<br>
اؤزۆم دۆنیا دَولت بۏلوپ کؤرمه‌دی
<br>
tilek ârzûlarka köñül bérmedi
<br>
تیلک آرزولارقا کؤڭۆل بیرمه‌دی
<br>
beyt 5750.
<br>
بیت (۵۷۵۰)
<br>
bodun birle katlıp yorık tüzmedim
<br>
بۏدون بیرله قاتلېپ یۏرېق تۆزمه‌دیم
<br>
ya begler bile men kılık bilmedim
<br>
یا بگلر بیله من قېلېق بیلمه‌دیم
<br>
beyt 5751.
<br>
بیت (۵۷۵۱)
<br>
özüm körmedi bu ajun mâlını
<br>
اؤزۆم کؤرمه‌دی بو آژون مالېنې
<br>
ya edgü isiz bu kişi hâlını
<br>
یا ائدگۆ ایسیز بو کیشی حالېنې
<br>
beyt 5752.
<br>
بیت (۵۷۵۲)
<br>
bu hâlığ bilirde naru barsa-men
<br>
بو حالېغ بیلیرده نارو بارسا من
<br>
idi artak erdi tapuğ kodsa-men
<br>
ایدی آرتاق ایردی تاپوغ قۏدسا من
<br>
beyt 5753.
<br>
بیت (۵۷۵۳)
<br>
kişi körmedük bolsa altun kümüş
<br>
کیشی کؤرمه‌دۆک بۏلسا آلتون کۆمۆش
<br>
körüp bulsa kılkı kılur miñ söküş
<br>
کؤرۆپ بولسا قېلقې قېلور میڭ سؤکۆش
<br>
beyt 5754.
<br>
بیت (۵۷۵۴)
<br>
negü tér eşit emdi sartlar başı
<br>
نه‌گۆ تیر ائشیت ایمدی سارتلار باشې
<br>
ajun tezginigli hıtay arkışı
<br>
آژون تیزگینیگلی خېتای آرقېشې
<br>
beyt 5755.
<br>
بیت (۵۷۵۵)
<br>
çığayın tirilse kişi neñsizin
<br>
چېغایېن تیریلسه کیشی نڭسیزین
<br>
bayusa kodur ol kılınç edgüsin
<br>
بایوسا قۏدور اۏل قېلېنچ ائدگۆسین
<br>
beyt 5756.
<br>
بیت (۵۷۵۶)
<br>
çığay bay bolup ol bayusa kalı
<br>
چېغای بای بۏلوپ اۏل بایوسا قالې
<br>
anıñdın kiter terk könilik yolı
<br>
آنېڭدېن کیتر ترک کؤنیلیک یۏلې
<br>
beyt 5757.
<br>
بیت (۵۷۵۷)
<br>
bu kut bulmaduk er kalı bulsa kut
<br>
بو قوت بولمادوق ار قالې بولسا قوت
<br>
baru kılkı artar kılur élke yut
<br>
بارو قېلقې آرتار قېلور ایلکه یوت
<br>
beyt 5758.
<br>
بیت (۵۷۵۸)
<br>
elig bulmaduk bulsa ilke elig
<br>
ائلیگ بولمادوق بولسا ایلکه ائلیگ
<br>
uzatur bodunka elig hem tilig
<br>
اوزاتور بۏدونقا ائلیگ هم تیلیگ
<br>
beyt 5759.
<br>
بیت (۵۷۵۹)
<br>
sen emdi tükel dünyâ devlet yédiñ
<br>
سن ایمدی تۆکل دۆنیا دَولت ییدیڭ
<br>
köñül bastıñ ârzû havâ beklediñ
<br>
کؤڭۆل باستېڭ آرزو هاوا بکله‌دیڭ
<br>
beyt 5760.
<br>
بیت (۵۷۶۰)
<br>
közüñ todtı köñlüñ yéme amrulup
<br>
کؤزۆڭ تۏدتې کؤڭلۆڭ ییمه آمرولوپ
<br>
yorır sen ilig birle edgü bolup
<br>
یۏرېر سن ایلیگ بیرله ائدگۆ بۏلوپ
<br>
beyt 5761.
<br>
بیت (۵۷۶۱)
<br>
bu barça bayat fazlı erdi saña
<br>
بو بارچا بایات فضلی ایردی ساڭا
<br>
kamuğ edgülük bérdi kızdı eñe
<br>
قاموغ ائدگۆلۆک بیردی قېزدې ایڭه
<br>
75
<br>
۷۵
<br>
könilikke könilik kişilikke kişilik kılmakın ayur
<br>
کؤنیلیککه کؤنیلیک کیشیلیککه کیشیلیک قېلماقېن آیور
<br>
beyt 5762.
<br>
بیت (۵۷۶۲)
<br>
bu bir törlügi ol takı birsini
<br>
بو بیر تؤرلۆگی اۏل تاقې بیرسینی
<br>
ayayın eşitgil aça-men anı
<br>
آیایېن ائشیتگیل آچا من آنې
<br>
beyt 5763.
<br>
بیت (۵۷۶۳)
<br>
unıttıñmu erki azu örtülüp
<br>
اونېتتېڭمو ارکی آزو اؤرتۆلۆپ
<br>
bu iş utru tuttuñ ne asğı körüp
<br>
بو ایش اوترو توتتوڭ نه آسغې کؤرۆپ
<br>
beyt 5764.
<br>
بیت (۵۷۶۴)
<br>
bilir sen ajunda bu ögdi üküş
<br>
بیلیر سن آژوندا بو اؤگدی اۆکۆش
<br>
vefâlığ kişike bolur ay küsüş
<br>
وفالېغ کیشیکه بۏلور آی کۆسۆش
<br>
beyt 5765.
<br>
بیت (۵۷۶۵)
<br>
ajun boldı erse törü öñdisi
<br>
آژون بۏلدې ایرسه تؤرۆ اؤڭدیسی
<br>
kişike kişilik bolur belgüsi
<br>
کیشیکه کیشیلیک بۏلور بلگۆسی
<br>
beyt 5766.
<br>
بیت (۵۷۶۶)
<br>
kişi edgülükke kılur edgülük
<br>
کیشی ائدگۆلۆککه قېلور ائدگۆلۆک
<br>
biriñe yanutı kılur on ülüg
<br>
بیریڭه یانوتې قېلور اۏن اۆلۆگ
<br>
beyt 5767.
<br>
بیت (۵۷۶۷)
<br>
kimiñ aslı bolsa atadın arığ
<br>
کیمیڭ آسلې بۏلسا آتادېن آرېغ
<br>
anıñdın kelir edgü ilke asığ
<br>
آنېڭدېن کلیر ائدگۆ ایلکه آسېغ
<br>
beyt 5768.
<br>
بیت (۵۷۶۸)
<br>
ana oğrılık suw alınsa yaşut
<br>
آنا اۏغرېلېق سوو آلېنسا یاشوت
<br>
oğul tuğsa andın bolur halkka yut
<br>
اۏغول توغسا آندېن بۏلور خلققا یوت
<br>
beyt 5769.
<br>
بیت (۵۷۶۹)
<br>
baka kör sen emdi ilig edgüsin
<br>
باقا کؤر سن ایمدی ایلیگ ائدگۆسین
<br>
özüñ buldı ni‘met yégü kedgüsin
<br>
اؤزۆڭ بولدې نعمت ییگۆ کئدگۆسین
<br>
beyt 5770.
<br>
بیت (۵۷۷۰)
<br>
bu erdem bilig ya ukuşka kamuğ
<br>
بو اردم بیلیگ یا اوقوشقا قاموغ
<br>
sebeb boldı ilig açıldı kapuğ
<br>
سبب بۏلدې ایلیگ آچېلدې قاپوغ
<br>
beyt 5771.
<br>
بیت (۵۷۷۱)
<br>
séni at ayağ birle kıldı uluğ
<br>
سینی آت آیاغ بیرله قېلدې اولوغ
<br>
saña edgülükke ol açtı kapuğ
<br>
ساڭا ائدگۆلۆککه اۏل آچتې قاپوغ
<br>
beyt 5772.
<br>
بیت (۵۷۷۲)
<br>
unıttıñmu erki bu edgülerig
<br>
اونېتتېڭمو ارکی بو ائدگۆلریگ
<br>
yanut kılmağumu ay köñli tirig
<br>
یانوت قېلماغومو آی کؤڭلی تیریگ
<br>
beyt 5773.
<br>
بیت (۵۷۷۳)
<br>
irig sözledim men sözüg ay kadaş
<br>
ایریگ سؤزله‌دیم من سؤزۆگ آی قاداش
<br>
érilme serilme köñül kılma baş
<br>
ایریلمه سریلمه کؤڭۆل قېلما باش
<br>
beyt 5774.
<br>
بیت (۵۷۷۴)
<br>
köni söz irig ol köñülke açığ
<br>
کؤنی سؤز ایریگ اۏل کؤڭۆلکه آچېغ
<br>
siñürse anıñ asğı bérgey tatığ
<br>
سیڭۆرسه آنېڭ آسغې بیرگَی تاتېغ
<br>
beyt 5775.
<br>
بیت (۵۷۷۵)
<br>
irig sözke buşma kalı tegse söz
<br>
ایریگ سؤزکه بوشما قالې تگسه سؤز
<br>
köni söz irig ol iriglenme öz
<br>
کؤنی سؤز ایریگ اۏل ایریگلنمه اؤز
<br>
beyt 5776.
<br>
بیت (۵۷۷۶)
<br>
muñar meñzetü keldi emdi sözüm
<br>
موڭار مڭزتۆ کلدی ایمدی سؤزۆم
<br>
eşitgil munı sen ay körklüg yüzüm
<br>
ائشیتگیل مونې سن آی کؤرکلۆگ یۆزۆم
<br>
beyt 5777.
<br>
بیت (۵۷۷۷)
<br>
köni söz açığ ol siñürgil anı
<br>
کؤنی سؤز آچېغ اۏل سیڭۆرگیل آنې
<br>
yarın asğı kelgey süçitgey séni
<br>
یارېن آسغې کلگَی سۆچیتگَی سینی
<br>
beyt 5778.
<br>
بیت (۵۷۷۸)
<br>
köni söz köñülke kör açığ irig
<br>
کؤنی سؤز کؤڭۆلکه کؤر آچېغ ایریگ
<br>
irig söz köni ol köni söz kanı
<br>
ایریگ سؤز کؤنی اۏل کؤنی سؤز قانې
<br>
beyt 5779.
<br>
بیت (۵۷۷۹)
<br>
sen oğlan kiçig erken öldi atañ
<br>
سن اۏغلان کیچیگ ارکن اؤلدی آتاڭ
<br>
bilig erdem üstep kızartmadıñ eñ
<br>
بیلیگ اردم اۆسته‌پ قېزارتمادېڭ اڭ
<br>
beyt 5780.
<br>
بیت (۵۷۸۰)
<br>
ilig aldı körgil igidti séni
<br>
ایلیگ آلدې کؤرگیل ایگیدتی سینی
<br>
anın bolduñ emdi kişiler sanı
<br>
آنېن بۏلدوڭ ایمدی کیشیلر سانې
<br>
beyt 5781.
<br>
بیت (۵۷۸۱)
<br>
bu kul küñ at adğır bu yér suw kamuğ
<br>
بو قول کۆڭ آت آدغېر بو ییر سوو قاموغ
<br>
iligdin tegip açtı devlet kapuğ
<br>
ایلیگدین تگیپ آچتې دَولت قاپوغ
<br>
beyt 5782.
<br>
بیت (۵۷۸۲)
<br>
özuñ buldı ni‘met kamuğ edgülük
<br>
اؤزوڭ بولدې نعمت قاموغ ائدگۆلۆک
<br>
yadıldı atıñ ilde bolduñ külüg
<br>
یادېلدې آتېڭ ایلده بۏلدوڭ کۆلۆگ
<br>
beyt 5783.
<br>
بیت (۵۷۸۳)
<br>
yararmu saña emdi yandru turup
<br>
یارارمو ساڭا ایمدی یاندرو توروپ
<br>
özüñ yüz ewürse yağı teg bolup
<br>
اؤزۆڭ یۆز ائوۆرسه یاغې تگ بۏلوپ
<br>
beyt 5784.
<br>
بیت (۵۷۸۴)
<br>
tusulğu udında sen andın kaçıp
<br>
توسولغو اودېندا سن آندېن قاچېپ
<br>
öñin tursa sen kalğa köñli açıp
<br>
اؤڭین تورسا سن قالغا کؤڭلی آچېپ
<br>
beyt 5785.
<br>
بیت (۵۷۸۵)
<br>
saña kıldı ilig kamuğ edgülük
<br>
ساڭا قېلدې ایلیگ قاموغ ائدگۆلۆک
<br>
yanutı kereksizmü yandru külüg
<br>
یانوتې کیرکسیزمۆ یاندرو کۆلۆگ
<br>
beyt 5786.
<br>
بیت (۵۷۸۶)
<br>
kişi körse ögse séni alkayu
<br>
کیشی کؤرسه اؤگسه سینی آلقایو
<br>
atıñ barsa ilde vefâlığ téyü
<br>
آتېڭ بارسا ایلده وفالېغ تییۆ
<br>
beyt 5787.
<br>
بیت (۵۷۸۷)
<br>
negü tér eşitgil kişi edgüsi
<br>
نه‌گۆ تیر ائشیتگیل کیشی ائدگۆسی
<br>
kişilik bolur çın kişi belgüsi
<br>
کیشیلیک بۏلور چېن کیشی بلگۆسی
<br>
beyt 5788.
<br>
بیت (۵۷۸۸)
<br>
kişilik kıl ay er kişi bol uluğ
<br>
کیشیلیک قېل آی ار کیشی بۏل اولوغ
<br>
kişi mundağ urdı kişilik yoluğ
<br>
کیشی مونداغ اوردې کیشیلیک یۏلوغ
<br>
beyt 5789.
<br>
بیت (۵۷۸۹)
<br>
kişi bol kişike kişilik kılın
<br>
کیشی بۏل کیشیکه کیشیلیک قېلېن
<br>
kişi atı ögdi özüñke alın
<br>
کیشی آتې اؤگدی اؤزۆڭکه آلېن
<br>
beyt 5790.
<br>
بیت (۵۷۹۰)
<br>
saña edgü kıldı ilig miñ yanut
<br>
ساڭا ائدگۆ قېلدې ایلیگ میڭ یانوت
<br>
ol edgü yanutı sen edgü anut
<br>
اۏل ائدگۆ یانوتې سن ائدگۆ آنوت
<br>
beyt 5791.
<br>
بیت (۵۷۹۱)
<br>
yanutluğ kişi ol kişi edgüsi
<br>
یانوتلوغ کیشی اۏل کیشی ائدگۆسی
<br>
bodunda talusı kişi belgüsi
<br>
بۏدوندا تالوسې کیشی بلگۆسی
<br>
beyt 5792.
<br>
بیت (۵۷۹۲)
<br>
kiçig erdiñ oğlan biligsiz otun
<br>
کیچیگ ایردیڭ اۏغلان بیلیگسیز اۏتون
<br>
sini ol yöledi kopurdı kutun
<br>
سینی اۏل یؤله‌دی قۏپوردې قوتون
<br>
beyt 5793.
<br>
بیت (۵۷۹۳)
<br>
yuluğ kıl añar emdi cânıñ teniñ
<br>
یولوغ قېل آڭار ایمدی جانېڭ تنیڭ
<br>
udıp yatma tün kün işin kıl anıñ
<br>
اودېپ یاتما تۆن کۆن ایشین قېل آنېڭ
<br>
beyt 5794.
<br>
بیت (۵۷۹۴)
<br>
ol edgü yanutı bu edgü anut
<br>
اۏل ائدگۆ یانوتې بو ائدگۆ آنوت
<br>
saña ma bayat bérge edgü yanut
<br>
ساڭا ما بایات بیرگه ائدگۆ یانوت
<br>
beyt 5795.
<br>
بیت (۵۷۹۵)
<br>
negü tér eşitgil ay köñli yakın
<br>
نه‌گۆ تیر ائشیتگیل آی کؤڭلی یاقېن
<br>
kişilik kılığlı bağırsaklıkın
<br>
کیشیلیک قېلېغلې باغېرساقلېقېن
<br>
beyt 5796.
<br>
بیت (۵۷۹۶)
<br>
kimiñ sen aşın yése sen kıl işin
<br>
کیمیڭ سن آشېن ییسه سن قېل ایشین
<br>
bağırsaklık artur halâl yé aşın
<br>
باغېرساقلېق آرتور حلال یی آشېن
<br>
beyt 5797.
<br>
بیت (۵۷۹۷)
<br>
tuz etmek hakını küdezip eren
<br>
توز ائتمک حقّینی کۆدزیپ ارن
<br>
yétürmiş kişike yuluğlar başın
<br>
ییتۆرمیش کیشیکه یولوغلار باشېن
<br>
beyt 5798.
<br>
بیت (۵۷۹۸)
<br>
tilek bulduñ ârzû kamuğ edgü yol
<br>
تیلک بولدوڭ آرزو قاموغ ائدگۆ یۏل
<br>
bu kün edgü birle añar sen tusul
<br>
بو کۆن ائدگۆ بیرله آڭار سن توسول
<br>
beyt 5799.
<br>
بیت (۵۷۹۹)
<br>
ağı kedti haz baz özüñ örtti öz
<br>
آغې کئدتی هاز باز اؤزۆڭ اؤرتتی اؤز
<br>
séni yañsağuçı körüp kamdı köz
<br>
سینی یاڭساغوچې کؤرۆپ قامدې کؤز
<br>
beyt 5800.
<br>
بیت (۵۸۰۰)
<br>
sen emdi iligke kedür edgü at
<br>
سن ایمدی ایلیگکه کیدۆر ائدگۆ آت
<br>
körüp sızsu düşmân boyun egsü yat
<br>
کؤرۆپ سېزسو دۆشمان بۏیون اگسۆ یات
<br>
beyt 5801.
<br>
بیت (۵۸۰۱)
<br>
tümen ârzû ni‘met yédiñ inçlenip
<br>
تۆمن آرزو نعمت ییدیڭ اینچلنیپ
<br>
boyun yal bedüttüñ buka teg kılıp
<br>
بۏیون یال بدۆتتۆڭ بوقا تگ قېلېپ
<br>
beyt 5802.
<br>
بیت (۵۸۰۲)
<br>
bu küç tutğıl emdi uğ işiñe
<br>
بو کۆچ توتغېل ایمدی اوغ ایشیڭه
<br>
du‘â artsu edgü uzun yaşıña
<br>
دعا آرتسو ائدگۆ اوزون یاشېڭا
<br>
beyt 5803.
<br>
بیت (۵۸۰۳)
<br>
ajun mâlı térdiñ özüñ boldı bay
<br>
آژون مالې تیردیڭ اؤزۆڭ بۏلدې بای
<br>
kevel mindiñ arkun yéme tazı tay
<br>
کَوَل میندیڭ آرقون ییمه تازې تای
<br>
beyt 5804.
<br>
بیت (۵۸۰۴)
<br>
iligke yuluğ kılğıl işlet bu neñ
<br>
ایلیگکه یولوغ قېلغېل ایشلت بو نڭ
<br>
tilekleri bolsu kızıl kılsu eñ
<br>
تیلکلری بۏلسو قېزېل قېلسو اڭ
<br>
beyt 5805.
<br>
بیت (۵۸۰۵)
<br>
ilig tahtka minsün bu kün inçrünüp
<br>
ایلیگ تختقا مینسۆن بو کۆن اینچرۆنۆپ
<br>
yağısı yér öpsü yırak yinçrünüp
<br>
یاغېسې ییر اؤپسۆ یېراق یینچرۆنۆپ
<br>
beyt 5806.
<br>
بیت (۵۸۰۶)
<br>
uzun kıldı elgiñ yorık kıldı söz
<br>
اوزون قېلدې ایلگیڭ یۏرېق قېلدې سؤز
<br>
sewer sewmez erse saña açtı köz
<br>
سئور سئومز ایرسه ساڭا آچتې کؤز
<br>
beyt 5807.
<br>
بیت (۵۸۰۷)
<br>
sen emdi du‘â artur edgü adaş
<br>
سن ایمدی دعا آرتور ائدگۆ آداش
<br>
seniñ bolsu devlet uzun bolsu yaş
<br>
سنیڭ بۏلسو دَولت اوزون بۏلسو یاش
<br>
beyt 5808.
<br>
بیت (۵۸۰۸)
<br>
kişi aslı mundağ kılur edgülük
<br>
کیشی آسلې مونداغ قېلور ائدگۆلۆک
<br>
ot atı ajunda kalır meñülük
<br>
اۏت آتې آژوندا قالېر مڭۆلۆک
<br>
beyt 5809.
<br>
بیت (۵۸۰۹)
<br>
idi yakşı aymış bu tazı tili
<br>
ایدی یاقشې آیمېش بو تازې تیلی
<br>
kişi aslı bilgüke açmış yolı
<br>
کیشی آسلې بیلگۆکه آچمېش یۏلې
<br>
beyt 5810.
<br>
بیت (۵۸۱۰)
<br>
kişi aslıña kör kılınçı tanuk
<br>
کیشی آسلېڭا کؤر قېلېنچې تانوق
<br>
kılınçı ne erse kör aslı ol-ok
<br>
قېلېنچې نه ایرسه کؤر آسلې اۏل-اۏق
<br>
beyt 5811.
<br>
بیت (۵۸۱۱)
<br>
kimiñ aslı edgü kılınçı oñay
<br>
کیمیڭ آسلې ائدگۆ قېلېنچې اۏڭای
<br>
isiz aslıña kendü kılkı tanuk
<br>
ایسیز آسلېڭا کندۆ قېلقې تانوق
<br>
beyt 5812.
<br>
بیت (۵۸۱۲)
<br>
ilig kılk ewürse ay kılkı silig
<br>
ایلیگ قېلق ائوۆرسه آی قېلقې سیلیگ
<br>
anı ewre yandur ayu bér bilig
<br>
آنې ائوره یاندور آیو بیر بیلیگ
<br>
beyt 5813.
<br>
بیت (۵۸۱۳)
<br>
kamuğ edgülükke ilig boldı baş
<br>
قاموغ ائدگۆلۆککه ایلیگ بۏلدې باش
<br>
bu edgüg kodup sen özüñ kılma taş
<br>
بو ائدگۆگ قۏدوپ سن اؤزۆڭ قېلما تاش
<br>
beyt 5814.
<br>
بیت (۵۸۱۴)
<br>
kéñeş kıldıñ emdi ınanıp maña
<br>
کیڭش قېلدېڭ ایمدی اېنانېپ ماڭا
<br>
özüm bilmişin barça aydım saña
<br>
اؤزۆم بیلمیشین بارچا آیدېم ساڭا
<br>
beyt 5815.
<br>
بیت (۵۸۱۵)
<br>
men aymışlarım hem özüñ bilmişiñ
<br>
من آیمېشلارېم هم اؤزۆڭ بیلمیشیڭ
<br>
bakıp teñleyü kör açılğay işiñ
<br>
باقېپ تڭله‌یۆ کؤر آچېلغای ایشیڭ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 5816.
<br>
بیت (۵۸۱۶)
<br>
sewindi kör ögdülmiş aydı kadaş
<br>
سئویندی کؤر اؤگدۆلمیش آیدې قاداش
<br>
bu yañlığ kerek ay kişilikke baş
<br>
بو یاڭلېغ کیرک آی کیشیلیککه باش
<br>
beyt 5817.
<br>
بیت (۵۸۱۷)
<br>
idi yakşı aydıñ bu sözler bu kün
<br>
ایدی یاقشې آیدېڭ بو سؤزلر بو کۆن
<br>
yazıldı maña bu tügülmiş tügün
<br>
یازېلدې ماڭا بو تۆگۆلمیش تۆگۆن
<br>
beyt 5818.
<br>
بیت (۵۸۱۸)
<br>
maña örtüg erdi bu sözler neçe
<br>
ماڭا اؤرتۆگ ایردی بو سؤزلر نئچه
<br>
kötürdüñ bu örtüg sen aydıñ aça
<br>
کؤتۆردۆڭ بو اؤرتۆگ سن آیدېڭ آچا
<br>
beyt 5819.
<br>
بیت (۵۸۱۹)
<br>
özüm kodtı emdi bu ârzû tilek
<br>
اؤزۆم قۏدتې ایمدی بو آرزو تیلک
<br>
bayat ok bolu bérsü arka yölek
<br>
بایات اۏق بۏلو بیرسۆ آرقا یؤلک
<br>
beyt 5820.
<br>
بیت (۵۸۲۰)
<br>
küdezsü idim tutsu köñlüm tüze
<br>
کۆدزسۆ ایدیم توتسو کؤڭلۆم تۆزه
<br>
ne kılkım kılınçım könilik öze
<br>
نه قېلقېم قېلېنچېم کؤنیلیک اؤزه
<br>
beyt 5821.
<br>
بیت (۵۸۲۱)
<br>
du‘â birle yarı basut kıl maña
<br>
دعا بیرله یارې باسوت قېل ماڭا
<br>
unıtma méni sen tutuzdum saña
<br>
اونېتما مینی سن توتوزدوم ساڭا
<br>
beyt 5822.
<br>
بیت (۵۸۲۲)
<br>
sözin kesti koptı adakın örü
<br>
سؤزین کستی قۏپتې آداقېن اؤرۆ
<br>
esenleşti atlandı keldi berü
<br>
اسنلشتی آتلاندې کلدی بئرۆ
<br>
beyt 5823.
<br>
بیت (۵۸۲۳)
<br>
ewiñe kelip tüşti kirdi yorıp
<br>
ائویڭه کلیپ تۆشتی کیردی یۏرېپ
<br>
aş içgü yédi tındı ança serip
<br>
آش ایچگۆ ییدی تېندې آنچا سریپ
<br>
beyt 5824.
<br>
بیت (۵۸۲۴)
<br>
kodı ıdtı kesme yaruk yüz tudı
<br>
قۏدې اېدتې کسمه یاروق یۆز تودې
<br>
kalık tul tonı kedti bélin badı
<br>
قالېق تول تۏنې کئدتی بیلین بادې
<br>
beyt 5825.
<br>
بیت (۵۸۲۵)
<br>
yaşık yazdı bolğay örüglüg saçı
<br>
یاشېق یازدې بۏلغای اؤرۆگلۆگ ساچې
<br>
tiyiñ kiş öñi tuttı dünyâ içi
<br>
تیییڭ کیش اؤڭی توتتې دۆنیا ایچی
<br>
beyt 5826.
<br>
بیت (۵۸۲۶)
<br>
töşek koldı yattı bir az inçrünüp
<br>
تؤشک قۏلدې یاتتې بیر آز اینچرۆنۆپ
<br>
udıdı bir ança süçig amrulup
<br>
اودېدې بیر آنچا سۆچیگ آمرولوپ
<br>
beyt 5827.
<br>
بیت (۵۸۲۷)
<br>
odundı baka kördi kötrüp başın
<br>
اۏدوندې باقا کؤردی کؤترۆپ باشېن
<br>
kalık kız küler teg yırıştı tişin
<br>
قالېق قېز کۆلر تگ یېرېشتې تیشین
<br>
beyt 5828.
<br>
بیت (۵۸۲۸)
<br>
yaşık baş kölürdi yüz açtı yañı
<br>
یاشېق باش کؤلۆردی یۆز آچتې یاڭې
<br>
ajun bütrü tuttı ürüñ kuş öñi
<br>
آژون بۆترۆ توتتې اۆرۆڭ قوش اؤڭی
<br>
beyt 5829.
<br>
بیت (۵۸۲۹)
<br>
turu keldi terkin kör ögdülmişe
<br>
تورو کلدی ترکین کؤر اؤگدۆلمیشه
<br>
yunup tañ namâz kıldı tattı aşa
<br>
یونوپ تاڭ ناماز قېلدې تاتتې آشا
<br>
beyt 5830.
<br>
بیت (۵۸۳۰)
<br>
atın mindi bardı yana karşıka
<br>
آتېن میندی باردې یانا قارشېقا
<br>
tüşüp kirdi ilig taparu oka
<br>
تۆشۆپ کیردی ایلیگ تاپارو اۏقا
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 5831.
<br>
بیت (۵۸۳۱)
<br>
ayıttı ilig andın odğurmışığ
<br>
آیېتتې ایلیگ آندېن اۏدغورمېشېغ
<br>
ayur inç esen barmu kılkı bışığ
<br>
آیور اینچ اسن بارمو قېلقې بېشېغ
<br>
beyt 5832.
<br>
بیت (۵۸۳۲)
<br>
negü tér méni üşgürürmü du‘ân
<br>
نه‌گۆ تیر مینی اۆشگۆرۆرمۆ دعان
<br>
du‘â ol bayattın belâka amân
<br>
دعا اۏل بایاتتېن بلاقا آمان
<br>
beyt 5833.
<br>
بیت (۵۸۳۳)
<br>
du‘â birle yalñuk bulur edgülük
<br>
دعا بیرله یالڭوق بولور ائدگۆلۆک
<br>
du‘â birle uçmak bulur meñülük
<br>
دعا بیرله اوچماق بولور مڭۆلۆک
<br>
beyt 5834.
<br>
بیت (۵۸۳۴)
<br>
ajunda yok erse bu edgü du‘â
<br>
آژوندا یۏق ایرسه بو ائدگۆ دعا
<br>
esiz yér kodı baray erdi toğa
<br>
ایسیز ییر قۏدې بارای ایردی تۏغا
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 5835.
<br>
بیت (۵۸۳۵)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
köni yarlıkadı bilig birle tüz
<br>
کؤنی یارلېقادې بیلیگ بیرله تۆز
<br>
beyt 5836.
<br>
بیت (۵۸۳۶)
<br>
kadaşım bu kün anda yalñuzlukun
<br>
قاداشېم بو کۆن آندا یالڭوزلوقون
<br>
du‘â birle bizni kolur muñluğun
<br>
دعا بیرله بیزنی قۏلور موڭلوغون
<br>
beyt 5837.
<br>
بیت (۵۸۳۷)
<br>
biziñde osalrak adın kim bolur
<br>
بیزیڭده اۏسالراق آدېن کیم بۏلور
<br>
yazuk biz kılurmız du‘â ol kılur
<br>
یازوق بیز قېلورمېز دعا اۏل قېلور
<br>
beyt 5838.
<br>
بیت (۵۸۳۸)
<br>
bu kün ol iligke bağırsaklıkın
<br>
بو کۆن اۏل ایلیگکه باغېرساقلېقېن
<br>
du‘â tilde kesmez ne köñli yakın
<br>
دعا تیلده کسمز نه کؤڭلی یاقېن
<br>
beyt 5839.
<br>
بیت (۵۸۳۹)
<br>
anıñda bağırsak takı kim bolur
<br>
آنېڭدا باغېرساق تاقې کیم بۏلور
<br>
özi kadğusın kodtı bizni kolur
<br>
اؤزی قادغوسېن قۏدتې بیزنی قۏلور
<br>
beyt 5840.
<br>
بیت (۵۸۴۰)
<br>
biziñde osalrak kim ol ay ilig
<br>
بیزیڭده اۏسالراق کیم اۏل آی ایلیگ
<br>
yawa boldı üd kün tegümez elig
<br>
یاوا بۏلدې اۆد کۆن تگۆمز ائلیگ
<br>
beyt 5841.
<br>
بیت (۵۸۴۱)
<br>
özüñ ârzû ni‘met bile semritip
<br>
اؤزۆڭ آرزو نعمت بیله سمریتیپ
<br>
erej birle awnur özümiz yatıp
<br>
ارژ بیرله آونور اؤزۆمیز یاتېپ
<br>
beyt 5842.
<br>
بیت (۵۸۴۲)
<br>
et öz ölgü âhır yégey kurt yılan
<br>
ائت اؤز اؤلگۆ آخر ییگَی قورت یېلان
<br>
ökünçte adın yok çıkıp barsa cân
<br>
اؤکۆنچته آدېن یۏق چېقېپ بارسا جان
<br>
beyt 5843.
<br>
بیت (۵۸۴۳)
<br>
negü tér eşitgil ukuşluğ sözi
<br>
نه‌گۆ تیر ائشیتگیل اوقوشلوغ سؤزی
<br>
bu söz işke tutsa tap ol ay kozı
<br>
بو سؤز ایشکه توتسا تاپ اۏل آی قۏزې
<br>
beyt 5844.
<br>
بیت (۵۸۴۴)
<br>
et öz semrir erse yılan kurt anuk
<br>
ائت اؤز سمریر ایرسه یېلان قورت آنوق
<br>
özüñ sewnür erse keçigli konuk
<br>
اؤزۆڭ سئونۆر ایرسه کئچیگلی قۏنوق
<br>
beyt 5845.
<br>
بیت (۵۸۴۵)
<br>
tüşüñ teg keçer bu tiriglik barır
<br>
تۆشۆڭ تگ کئچر بو تیریگلیک بارېر
<br>
tiriglik keçerke keçer kün tanuk
<br>
تیریگلیک کئچرکه کئچر کۆن تانوق
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5846.
<br>
بیت (۵۸۴۶)
<br>
yanut bérdi ilig ayur ay bügü
<br>
یانوت بیردی ایلیگ آیور آی بۆگۆ
<br>
neteg tutğu özni negü teg kögü
<br>
نه‌تگ توتغو اؤزنی نه‌گۆ تگ کؤگۆ
<br>
beyt 5847.
<br>
بیت (۵۸۴۷)
<br>
seniñde bağırsak adın yok maña
<br>
سنیڭده باغېرساق آدېن یۏق ماڭا
<br>
ınanıp ışanur-men emdi saña
<br>
اېنانېپ اېشانور من ایمدی ساڭا
<br>
beyt 5848.
<br>
بیت (۵۸۴۸)
<br>
men emdi ew içre yatur-men osal
<br>
من ایمدی ائو ایچره یاتور من اۏسال
<br>
işim barça taştın ay bilgi tükel
<br>
ایشیم بارچا تاشتېن آی بیلگی تۆکل
<br>
beyt 5849.
<br>
بیت (۵۸۴۹)
<br>
közüm sen kulakım sen körgil eşit
<br>
کؤزۆم سن قولاقېم سن کؤرگیل ائشیت
<br>
ne teñsiz körünse körü ıdma it
<br>
نه تڭسیز کؤرۆنسه کؤرۆ اېدما ایت
<br>
beyt 5850.
<br>
بیت (۵۸۵۰)
<br>
meniñdin kerek bolsa yarı basut
<br>
منیڭدین کیرک بۏلسا یارې باسوت
<br>
maña ay kılayın ol işke men ot
<br>
ماڭا آی قېلایېن اۏل ایشکه من اۏت
<br>
beyt 5851.
<br>
بیت (۵۸۵۱)
<br>
nü kılsun er at bir ikindi bile
<br>
نۆ قېلسون ار آت بیر ایکیندی بیله
<br>
yawa kılma méni sewinçim tile
<br>
یاوا قېلما مینی سئوینچیم تیله
<br>
beyt 5852.
<br>
بیت (۵۸۵۲)
<br>
bodundın yırak tutsu küçkey elig
<br>
بۏدوندېن یېراق توتسو کۆچکَی ائلیگ
<br>
biligsiz isiz ölsü kalsu bilig
<br>
بیلیگسیز ایسیز اؤلسۆ قالسو بیلیگ
<br>
beyt 5853.
<br>
بیت (۵۸۵۳)
<br>
bayusu bodun hem itilsü ilim
<br>
بایوسو بۏدون هم ایتیلسۆ ایلیم
<br>
anıñ şükri kılsu meniñ bu tilim
<br>
آنېڭ شکری قېلسو منیڭ بو تیلیم
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 5854.
<br>
بیت (۵۸۵۴)
<br>
yanut bérdi ögdülmiş aydı ay beg
<br>
یانوت بیردی اؤگدۆلمیش آیدې آی بگ
<br>
bayat bérsü tevfîk ayâ erde yég
<br>
بایات بیرسۆ تَوفیق آیا ارده ییگ
<br>
beyt 5855.
<br>
بیت (۵۸۵۵)
<br>
tilekim bu ol kör kerekim bu ol
<br>
تیلکیم بو اۏل کؤر کیرکیم بو اۏل
<br>
aça bérsü teñri köni edgü yol
<br>
آچا بیرسۆ تڭری کؤنی ائدگۆ یۏل
<br>
beyt 5856.
<br>
بیت (۵۸۵۶)
<br>
erejlensü ilig tirilsü kutun
<br>
ارژلنسۆ ایلیگ تیریلسۆ قوتون
<br>
maña tegsü emgek baş ağrığ bütün
<br>
ماڭا تگسۆ امگک باش آغرېغ بۆتۆن
<br>
beyt 5857.
<br>
بیت (۵۸۵۷)
<br>
saña kıldım emdi özümni yuluğ
<br>
ساڭا قېلدېم ایمدی اؤزۆمنی یولوغ
<br>
sen inçin tirilgil ay ilçi uluğ
<br>
سن اینچین تیریلگیل آی ایلچی اولوغ
<br>
beyt 5858.
<br>
بیت (۵۸۵۸)
<br>
bir ök hâcetim bar seniñdin bu kün
<br>
بیر اؤک حاجتیم بار سنیڭدین بو کۆن
<br>
yorık kıl anı sen sewinçin ögün
<br>
یۏرېق قېل آنې سن سئوینچین اؤگۆن
<br>
beyt 5859.
<br>
بیت (۵۸۵۹)
<br>
bilir sen kimi tutsa begler yakın
<br>
بیلیر سن کیمی توتسا بگلر یاقېن
<br>
kişi barça soñdar anıñ bar yokın
<br>
کیشی بارچا سۏڭدار آنېڭ بار یۏقېن
<br>
beyt 5860.
<br>
بیت (۵۸۶۰)
<br>
neçeme méni edgü tutsa özüñ
<br>
نئچه‌مه مینی ائدگۆ توتسا اؤزۆڭ
<br>
yoñağçı yoñasa tügülgey yüzüñ
<br>
یۏڭاغچې یۏڭاسا تۆگۆلگَی یۆزۆڭ
<br>
beyt 5861.
<br>
بیت (۵۸۶۱)
<br>
negü tér eşitgil toña alp erig
<br>
نه‌گۆ تیر ائشیتگیل تۏڭا آلپ اریگ
<br>
bilip sözlemiş kör bu öt saw erig
<br>
بیلیپ سؤزله‌میش کؤر بو اؤت ساو اریگ
<br>
beyt 5862.
<br>
بیت (۵۸۶۲)
<br>
et ol bu kişi köñli artar yıdır
<br>
ائت اۏل بو کیشی کؤڭلی آرتار یېدېر
<br>
anı ked küdezgü ay kılkı kadır
<br>
آنې کد کۆدزگۆ آی قېلقې قادرا
<br>
beyt 5863.
<br>
بیت (۵۸۶۳)
<br>
neçe ked er erse yoñağ tıñlamaz
<br>
نئچه کد ار ایرسه یۏڭاغ تېڭلاماز
<br>
ozunçı ara kirse sernü umaz
<br>
اۏزونچې آرا کیرسه سرنۆ اوماز
<br>
beyt 5864.
<br>
بیت (۵۸۶۴)
<br>
neçe ked beg erse ukuşluğ oduğ
<br>
نئچه کد بگ ایرسه اوقوشلوغ اۏدوغ
<br>
yoñağçı yakın bolsa tegrür yoduğ
<br>
یۏڭاغچې یاقېن بۏلسا تگرۆر یۏدوغ
<br>
beyt 5865.
<br>
بیت (۵۸۶۵)
<br>
köñül beg-turur bu et öz kul esîr
<br>
کؤڭۆل بگ تورور بو ائت اؤز قول اسیر
<br>
ara sözke tumlır arala isir
<br>
آرا سؤزکه توملېر آرالا ایسیر
<br>
beyt 5866.
<br>
بیت (۵۸۶۶)
<br>
kişi tab‘ı tört ol karışma yağı
<br>
کیشی تابع تؤرت اۏل قارېشما یاغې
<br>
biri küldürür bir kılur ün çoğı
<br>
بیری کۆلدۆرۆر بیر قېلور اۆن چۏغې
<br>
beyt 5867.
<br>
بیت (۵۸۶۷)
<br>
biri iwse biri amulluk tiler
<br>
بیری ایوسه بیری آموللوق تیلر
<br>
biri külse biri sığıtka ular
<br>
بیری کۆلسه بیری سېغېتقا اولار
<br>
beyt 5868.
<br>
بیت (۵۸۶۸)
<br>
sewinçlig tédükte sakınç keldürür
<br>
سئوینچلیگ تیدۆکته ساقېنچ کلدۆرۆر
<br>
sakınçlıg tése bu sewinç küldürür
<br>
ساقېنچلېق تیسه بو سئوینچ کۆلدۆرۆر
<br>
beyt 5869.
<br>
بیت (۵۸۶۹)
<br>
muñar eymenür-men ay ilig kutı
<br>
موڭار ائیمنۆر من آی ایلیگ قوتې
<br>
yoñağlı yoñasa bu yalñuk ıtı
<br>
یۏڭاغلې یۏڭاسا بو یالڭوق اېتې
<br>
beyt 5870.
<br>
بیت (۵۸۷۰)
<br>
ağır bolğa köñlüñ tüñülgey özüñ
<br>
آغېر بۏلغا کؤڭلۆڭ تۆڭۆلگَی اؤزۆڭ
<br>
yawa bolğa tapğum ewürgey yüzüñ
<br>
یاوا بۏلغا تاپغوم ائوۆرگَی یۆزۆڭ
<br>
beyt 5871.
<br>
بیت (۵۸۷۱)
<br>
tilekim bu ol hem ötügüm saña
<br>
تیلکیم بو اۏل هم اؤتۆگۆم ساڭا
<br>
méni kim yoñasa ayıtğıl maña
<br>
مینی کیم یۏڭاسا آیېتغېل ماڭا
<br>
beyt 5872.
<br>
بیت (۵۸۷۲)
<br>
tüp iñe tegü irte artuk ayıt
<br>
تۆپ ایڭه تگۆ ایرته آرتوق آیېت
<br>
negü belgürer erse kılğıl iwit
<br>
نه‌گۆ بلگۆرر ایرسه قېلغېل ایویت
<br>
beyt 5873.
<br>
بیت (۵۸۷۳)
<br>
saña kim yoñasa eşitgil sözin
<br>
ساڭا کیم یۏڭاسا ائشیتگیل سؤزین
<br>
çının yalğanın ked ayıt tüp tözin
<br>
چېنېن یالغانېن کد آیېت تۆپ تؤزین
<br>
beyt 5874.
<br>
بیت (۵۸۷۴)
<br>
idi yakşı aymış kişide burun
<br>
ایدی یاقشې آیمېش کیشیده بورون
<br>
sözüg tuñla kılma köñülde orun
<br>
سؤزۆگ توڭلا قېلما کؤڭۆلده اۏرون
<br>
beyt 5875.
<br>
بیت (۵۸۷۵)
<br>
takı munda yégrek ayur uş bu söz
<br>
تاقې موندا ییگرک آیور اوش بو سؤز
<br>
munı işke tutğıl ayâ edgü öz
<br>
مونې ایشکه توتغېل آیا ائدگۆ اؤز
<br>
beyt 5876.
<br>
بیت (۵۸۷۶)
<br>
sözüg barça tıñla kerekini al
<br>
سؤزۆگ بارچا تېڭلا کیرکینی آل
<br>
kereksiz sözüg sen yana ewre sal
<br>
کیرکسیز سؤزۆگ سن یانا ائوره سال
<br>
beyt 5877.
<br>
بیت (۵۸۷۷)
<br>
eşitgil sözüg irte yalğan çınığ
<br>
ائشیتگیل سؤزۆگ ایرته یالغان چېنېغ
<br>
çınıg özke alğıl kına yalğanığ
<br>
چېنېق اؤزکه آلغېل قېنا یالغانېغ
<br>
beyt 5878.
<br>
بیت (۵۸۷۸)
<br>
bu yalğan kişi birle artar ajun
<br>
بو یالغان کیشی بیرله آرتار آژون
<br>
köni çın kişi tut ay elgi uzun
<br>
کؤنی چېن کیشی توت آی ائلگی اوزون
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5879.
<br>
بیت (۵۸۷۹)
<br>
yanut bérdi ilig ayur ay kişi
<br>
یانوت بیردی ایلیگ آیور آی کیشی
<br>
revâ boldı hâcet tilekiñ tuşı
<br>
روا بۏلدې حاجت تیلکیڭ توشې
<br>
beyt 5880.
<br>
بیت (۵۸۸۰)
<br>
kişilik saña bérdi erklig bayat
<br>
کیشیلیک ساڭا بیردی ارکلیگ بایات
<br>
köñül til kılık hem köni boldı at
<br>
کؤڭۆل تیل قېلېق هم کؤنی بۏلدې آت
<br>
beyt 5881.
<br>
بیت (۵۸۸۱)
<br>
seniñdin kaçan kelge isiz yorık
<br>
سنیڭدین قاچان کلگه ایسیز یۏرېق
<br>
ürüñ süt bile kirdi edgü kılık
<br>
اۆرۆڭ سۆت بیله کیردی ائدگۆ قېلېق
<br>
beyt 5882.
<br>
بیت (۵۸۸۲)
<br>
séni sözlegüçi kişiler maña
<br>
سینی سؤزله‌گۆچی کیشیلر ماڭا
<br>
yağı teg yağı ol ay bilgi kéñ e
<br>
یاغې تگ یاغې اۏل آی بیلگی کیڭ ائ
<br>
beyt 5883.
<br>
بیت (۵۸۸۳)
<br>
kaçan tıñlağay-men olarnıñ sözin
<br>
قاچان تېڭلاغای من اۏلارنېڭ سؤزین
<br>
apañ sözleseler üküş ya azın
<br>
آپاڭ سؤزله‌سه‌لر اۆکۆش یا آزېن
<br>
beyt 5884.
<br>
بیت (۵۸۸۴)
<br>
negü teg bolur ilde ilçi uluğ
<br>
نه‌گۆ تگ بۏلور ایلده ایلچی اولوغ
<br>
adırmasa edgü isizig kamuğ
<br>
آدېرماسا ائدگۆ ایسیزیگ قاموغ
<br>
beyt 5885.
<br>
بیت (۵۸۸۵)
<br>
neteg beg bolur ol bodun erkligi
<br>
نه‌تگ بگ بۏلور اۏل بۏدون ارکلیگی
<br>
köni egrini adra tutmaz ögi
<br>
کؤنی اگرینی آدرا توتماز اؤگی
<br>
beyt 5886.
<br>
بیت (۵۸۸۶)
<br>
kaçan yér ilin ol tünermiş kün e
<br>
قاچان ییر ایلین اۏل تۆنرمیش کۆن ائ
<br>
sınamış kişig ol sınasa yana
<br>
سېنامېش کیشیگ اۏل سېناسا یانا
<br>
beyt 5887.
<br>
بیت (۵۸۸۷)
<br>
kalı ârzû yér ol törü bérgüçi
<br>
قالې آرزو ییر اۏل تؤرۆ بیرگۆچی
<br>
köni yalğanığ adra tutmaz tuçı
<br>
کؤنی یالغانېغ آدرا توتماز توچې
<br>
beyt 5888.
<br>
بیت (۵۸۸۸)
<br>
bayattın maña çın ‘atâ sen bu kün
<br>
بایاتتېن ماڭا چېن عطا سن بو کۆن
<br>
seniñdin yazıldı kamuğ berk tügün
<br>
سنیڭدین یازېلدې قاموغ برک تۆگۆن
<br>
beyt 5889.
<br>
بیت (۵۸۸۹)
<br>
tapuğ kıldıñ artuk bağırsaklıkın
<br>
تاپوغ قېلدېڭ آرتوق باغېرساقلېقېن
<br>
ötediñ maña sen tuz etmek hakın
<br>
اؤته‌دیڭ ماڭا سن توز ائتمک حقین
<br>
beyt 5890.
<br>
بیت (۵۸۹۰)
<br>
meniñdin kerek emdi edgü yanut
<br>
منیڭدین کیرک ایمدی ائدگۆ یانوت
<br>
saña tegse sen yé tiriglik anut
<br>
ساڭا تگسه سن یی تیریگلیک آنوت
<br>
beyt 5891.
<br>
بیت (۵۸۹۱)
<br>
negü tér eşitgil kişi edgüsi
<br>
نه‌گۆ تیر ائشیتگیل کیشی ائدگۆسی
<br>
könilik bile halkka yadmış küsi
<br>
کؤنیلیک بیله خلققا یادمېش کۆسی
<br>
beyt 5892.
<br>
بیت (۵۸۹۲)
<br>
kişi edgüsi kim kişiler başı
<br>
کیشی ائدگۆسی کیم کیشیلر باشې
<br>
kişilik kılığlı kişike tuşı
<br>
کیشیلیک قېلېغلې کیشیکه توشې
<br>
beyt 5893.
<br>
بیت (۵۸۹۳)
<br>
kişike yanut kıl kişilik teñi
<br>
کیشیکه یانوت قېل کیشیلیک تڭی
<br>
yanutluğ üçün at urundı kişi
<br>
یانوتلوغ اۆچۆن آت اوروندې کیشی
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 5894.
<br>
بیت (۵۸۹۴)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
erejlensü ilke yetürsü bilig
<br>
ارژلنسۆ ایلکه یئتۆرسۆ بیلیگ
<br>
beyt 5895.
<br>
بیت (۵۸۹۵)
<br>
bayat bérsü iki ajun edgüsi
<br>
بایات بیرسۆ ایکی آژون ائدگۆسی
<br>
awa kelsü ârzû tilek umdusı
<br>
آوا کلسۆ آرزو تیلک اومدوسې
<br>
beyt 5896.
<br>
بیت (۵۸۹۶)
<br>
bolu bérsü ewren oñay ewrülüp
<br>
بۏلو بیرسۆ ائورن اۏڭای ائورۆلۆپ
<br>
udu bérsü üdlek tilekçe bolup
<br>
اودو بیرسۆ اۆدلک تیلکچه بۏلوپ
<br>
beyt 5897.
<br>
بیت (۵۸۹۷)
<br>
ay köñli köni kılkı alçak bütün
<br>
آی کؤڭلی کؤنی قېلقې آلچاق بۆتۆن
<br>
tirig bol esen tur tirilgil kutun
<br>
تیریگ بۏل اسن تور تیریلگیل قوتون
<br>
beyt 5898.
<br>
بیت (۵۸۹۸)
<br>
maña tegdi séndin kamuğ edgülük
<br>
ماڭا تگدی سیندین قاموغ ائدگۆلۆک
<br>
ağırlık ya baylık yégü kedgülük
<br>
آغېرلېق یا بایلېق ییگۆ کدگۆلۆک
<br>
beyt 5899.
<br>
بیت (۵۸۹۹)
<br>
munu kur badım men tapuğka katığ
<br>
مونو قور بادېم من تاپوغقا قاتېغ
<br>
bayat bérsü tevfîk ay bilgi batığ
<br>
بایات بیرسۆ تَوفیق آی بیلگی باتېغ
<br>
beyt 5900.
<br>
بیت (۵۹۰۰)
<br>
yana aydı ögdülmiş ilig kutı
<br>
یانا آیدې اؤگدۆلمیش ایلیگ قوتې
<br>
ajunka bayat yadtı edgü atı
<br>
آژونقا بایات یادتې ائدگۆ آتې
<br>
beyt 5901.
<br>
بیت (۵۹۰۱)
<br>
at edgü tilegil bayat bérdi kut
<br>
آت ائدگۆ تیله‌گیل بایات بیردی قوت
<br>
kutuğ bulduñ erse köñül edgü tut
<br>
قوتوغ بولدوڭ ایرسه کؤڭۆل ائدگۆ توت
<br>
beyt 5902.
<br>
بیت (۵۹۰۲)
<br>
tuçı beg bolayın tése belgülüg
<br>
توچې بگ بۏلایېن تیسه بلگۆلۆگ
<br>
bu tört neñ kerek ötrü tegse ülüg
<br>
بو تؤرت نڭ کیرک اؤترۆ تگسه اۆلۆگ
<br>
beyt 5903.
<br>
بیت (۵۹۰۳)
<br>
biri til köni bolsa kavli bütün
<br>
بیری تیل کؤنی بۏلسا قاولی بۆتۆن
<br>
ikinçi törü kılsa ilke kutun
<br>
ایکینچی تؤرۆ قېلسا ایلکه قوتون
<br>
beyt 5904.
<br>
بیت (۵۹۰۴)
<br>
üçünçi elig yazsa bolsa akı
<br>
اۆچۆنچی ائلیگ یازسا بۏلسا آقې
<br>
tegürse bodunka bağırsaklıkı
<br>
تگۆرسه بۏدونقا باغېرساقلېقې
<br>
beyt 5905.
<br>
بیت (۵۹۰۵)
<br>
bu törtinç titimlig kerek bolsa alp
<br>
بو تؤرتینچ تیتیملیگ کیرک بۏلسا آلپ
<br>
yağı boynın egse işin kılsa yarp
<br>
یاغې بۏینېن ایگسه ایشین قېلسا یارپ
<br>
beyt 5906.
<br>
بیت (۵۹۰۶)
<br>
kayu beg bu tört iş tükel kılmasa
<br>
قایو بگ بو تؤرت ایش تۆکل قېلماسا
<br>
irüklük kirür ilke anda basa
<br>
ایرۆکلۆک کیرۆر ایلکه آندا باسا
<br>
beyt 5907.
<br>
بیت (۵۹۰۷)
<br>
bu ol emdi beglik köki yıldızı
<br>
بو اۏل ایمدی بگلیک کؤکی یېلدېزې
<br>
bu ol edgü begler yorıkı izi
<br>
بو اۏل ائدگۆ بگلر یۏرېقې ایزی
<br>
beyt 5908.
<br>
بیت (۵۹۰۸)
<br>
yorık buzmağıl sen bu izçe yorı
<br>
یۏرېق بوزماغېل سن بو ایزچه یۏرې
<br>
bu erdi seniñde ozakı kurı
<br>
بو ایردی سنیڭده اۏزاقې قورې
<br>
beyt 5909.
<br>
بیت (۵۹۰۹)
<br>
kayu beg bu yol kodsa tutsa öñin
<br>
قایو بگ بو یۏل قۏدسا توتسا اؤڭین
<br>
buzar beglikin ol alumaz oñın
<br>
بوزار بگلیکین اۏل آلوماز اۏڭېن
<br>
beyt 5910.
<br>
بیت (۵۹۱۰)
<br>
ağır tut ay ilig bu üç törlügüg
<br>
آغېر توت آی ایلیگ بو اۆچ تؤرلۆگۆگ
<br>
ayayın saña men maña tut ögüg
<br>
آیایېن ساڭا من ماڭا توت اؤگۆگ
<br>
beyt 5911.
<br>
بیت (۵۹۱۱)
<br>
biri alp atım kurç yüreklig eren
<br>
بیری آلپ آتېم قورچ یۆرکلیگ ارن
<br>
kılıç birle ilke tusulur tümen
<br>
قېلېچ بیرله ایلکه توسولور تۆمن
<br>
beyt 5912.
<br>
بیت (۵۹۱۲)
<br>
ikinçi bügü bilge ilçi kişi
<br>
ایکینچی بۆگۆ بیلگه ایلچی کیشی
<br>
kéñeşke tusulur iter él işi
<br>
کیڭشکه توسولور ایتر ایل ایشی
<br>
beyt 5913.
<br>
بیت (۵۹۱۳)
<br>
üçünçi tetig uz bitigçi bolur
<br>
اۆچۆنچی تتیگ اوز بیتیگچی بۏلور
<br>
kiriş hem çıkış bilse kaznak tolur
<br>
کیریش هم چېقېش بیلسه قازناق تۏلور
<br>
beyt 5914.
<br>
بیت (۵۹۱۴)
<br>
seçe tut bularığ sen adra öñi
<br>
سئچه توت بولارېغ سن آدرا اؤڭی
<br>
ağırla açınğıl kör asğı teñi
<br>
آغېرلا آچېنغېل کؤر آسغې تڭی
<br>
beyt 5915.
<br>
بیت (۵۹۱۵)
<br>
turu itlü barğay kamuğ işleriñ
<br>
تورو ایتلۆ بارغای قاموغ ایشلریڭ
<br>
iliñ arta barğay kéñügey yériñ
<br>
ایلیڭ آرتا بارغای کیڭۆگَی ییریڭ
<br>
beyt 5916.
<br>
بیت (۵۹۱۶)
<br>
atıñ edgü bolğay çawıkğay özüñ
<br>
آتېڭ ائدگۆ بۏلغای چاوېقغای اؤزۆڭ
<br>
ajun bodnı körmek tilegey yüzüñ
<br>
آژون بۏدنې کؤرمک تیله‌گَی یۆزۆڭ
<br>
beyt 5917.
<br>
بیت (۵۹۱۷)
<br>
yéme yakşı aymış kişi bilgesi
<br>
ییمه یاقشې آیمېش کیشی بیلگه‌سی
<br>
kişi ölse ölmez kör at edgüsi
<br>
کیشی اؤلسه اؤلمز کؤر آت ائدگۆسی
<br>
beyt 5918.
<br>
بیت (۵۹۱۸)
<br>
ne edgü bolur kör at edgü bolup
<br>
نه ائدگۆ بۏلور کؤر آت ائدگۆ بۏلوپ
<br>
ölüp barsa barmaz kör atı ölüp
<br>
اؤلۆپ بارسا بارماز کؤر آتې اؤلۆپ
<br>
beyt 5919.
<br>
بیت (۵۹۱۹)
<br>
tirig té kim ölse kör edgü atın
<br>
تیریگ تی کیم اؤلسه کؤر ائدگۆ آتېن
<br>
neçe yatsa oprap kara yér katın
<br>
نئچه یاتسا اۏپراپ قارا ییر قاتېن
<br>
beyt 5920.
<br>
بیت (۵۹۲۰)
<br>
tiriglik tileme at edgü tile
<br>
تیریگلیک تیله‌مه آت ائدگۆ تیله
<br>
atıñ edgü bolsa tirig sen küle
<br>
آتېڭ ائدگۆ بۏلسا تیریگ سن کۆله
<br>
beyt 5921.
<br>
بیت (۵۹۲۱)
<br>
tiriglik kayu ol kör edgü kayu
<br>
تیریگلیک قایو اۏل کؤر ائدگۆ قایو
<br>
ayu bér maña sen ay bilge bügü
<br>
آیو بیر ماڭا سن آی بیلگه بۆگۆ
<br>
beyt 5922.
<br>
بیت (۵۹۲۲)
<br>
bu edgü-turur kör könilik çını
<br>
بو ائدگۆ تورور کؤر کؤنیلیک چېنې
<br>
tiriglik-turur körse edgü anı
<br>
تیریگلیک تورور کؤرسه ائدگۆ آنې
<br>
beyt 5923.
<br>
بیت (۵۹۲۳)
<br>
kim edgü kılınç tutsa boldı tirig
<br>
کیم ائدگۆ قېلېنچ توتسا بۏلدې تیریگ
<br>
kim isiz kılık tutsa öldi tirig
<br>
کیم ایسیز قېلېق توتسا اؤلدی تیریگ
<br>
beyt 5924.
<br>
بیت (۵۹۲۴)
<br>
keçer dünyâ keçmez bu edgü kılık
<br>
کئچر دۆنیا کئچمز بو ائدگۆ قېلېق
<br>
bu edgü kılık birle edgü yorık
<br>
بو ائدگۆ قېلېق بیرله ائدگۆ یۏرېق
<br>
beyt 5925.
<br>
بیت (۵۹۲۵)
<br>
yayığ dünyâ séndin ewürse yüzi
<br>
یایېغ دۆنیا سیندین ائوۆرسه یۆزی
<br>
kerek bolğu edgü-turur ay kozı
<br>
کیرک بۏلغو ائدگۆ تورور آی قۏزې
<br>
beyt 5926.
<br>
بیت (۵۹۲۶)
<br>
awınma bu dünyâ bile ay ilig
<br>
آوېنما بو دۆنیا بیله آی ایلیگ
<br>
vefâ kılğu ermez yetürgil bilig
<br>
وفا قېلغو ایرمز یئتۆرگیل بیلیگ
<br>
beyt 5927.
<br>
بیت (۵۹۲۷)
<br>
oyun sakışı ol bu dünyâ işi
<br>
اۏیون ساقېشې اۏل بو دۆنیا ایشی
<br>
adakın tilese bérür bu başı
<br>
آداقېن تیله‌سه بیرۆر بو باشې
<br>
beyt 5928.
<br>
بیت (۵۹۲۸)
<br>
oyunka katılma usa ay unur
<br>
اۏیونقا قاتېلما اوسا آی اونور
<br>
oyunka katılsa boyun bağlanur
<br>
اۏیونقا قاتېلسا بۏیون باغلانور
<br>
beyt 5929.
<br>
بیت (۵۹۲۹)
<br>
körü barsa yakşı bitimiş bitig
<br>
کؤرۆ بارسا یاقشې بیتیمیش بیتیگ
<br>
unıtma bu sözni ay köñli tetig
<br>
اونېتما بو سؤزنی آی کؤڭلی تتیگ
<br>
beyt 5930.
<br>
بیت (۵۹۳۰)
<br>
bu dünyâ işi kör oyun ol oyun
<br>
بو دۆنیا ایشی کؤر اۏیون اۏل اۏیون
<br>
oyunka katılma nerek bu oyun
<br>
اۏیونقا قاتېلما نه‌رک بو اۏیون
<br>
beyt 5931.
<br>
بیت (۵۹۳۱)
<br>
idiñ yarlığı kıl özüñ kullukı
<br>
ایدیڭ یارلېغې قېل اؤزۆڭ قوللوقې
<br>
kalı kılmasa sen anuk tut boyun
<br>
قالې قېلماسا سن آنوق توت بۏیون
<br>
beyt 5932.
<br>
بیت (۵۹۳۲)
<br>
munukı ay ilig özüm bilmişin
<br>
مونوقې آی ایلیگ اؤزۆم بیلمیشین
<br>
ötündüm saña men için hem taşın
<br>
اؤتۆندۆم ساڭا من ایچین هم تاشېن
<br>
beyt 5933.
<br>
بیت (۵۹۳۳)
<br>
sözüm tutsa tutğıl kalı tutmasa
<br>
سؤزۆم توتسا توتغېل قالې توتماسا
<br>
özüñ körge şeksiz maña bütmese
<br>
اؤزۆڭ کؤرگه شکسیز ماڭا بۆتمه‌سه
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 5934.
<br>
بیت (۵۹۳۴)
<br>
ilig aydı tevfîk kolur-men turup
<br>
ایلیگ آیدې تَوفیق قۏلورمن توروپ
<br>
bayattın bu işke köñül tüz urup
<br>
بایاتتېن بو ایشکه کؤڭۆل تۆز اوروپ
<br>
beyt 5935.
<br>
بیت (۵۹۳۵)
<br>
tilese bayat bérge yarı basut
<br>
تیله‌سه بایات بیرگه یارې باسوت
<br>
maña örtlür erse anı sen yarut
<br>
ماڭا اؤرتلۆر ایرسه آنې سن یاروت
<br>
beyt 5936.
<br>
بیت (۵۹۳۶)
<br>
katığlan taşırtı kamuğ işke bak
<br>
قاتېغلان تاشېرتې قاموغ ایشکه باق
<br>
oduğ bol kulak köz yiti tut ma sak
<br>
اۏدوغ بۏل قولاق کؤز ییتی توت ما ساق
<br>
beyt 5937.
<br>
بیت (۵۹۳۷)
<br>
küçüñ yetmişin kıl ınanma maña
<br>
کۆچۆڭ یئتمیشین قېل اېنانما ماڭا
<br>
takı kalsa yarı kılayın saña
<br>
تاقې قالسا یارې قېلایېن ساڭا
<br>
beyt 5938.
<br>
بیت (۵۹۳۸)
<br>
sözüg kesti ilig tilin tındı ol
<br>
سؤزۆگ کستی ایلیگ تیلین تېندې اۏل
<br>
turup çıktı ögdülmiş akru amul
<br>
توروپ چېقتې اؤگدۆلمیش آقرو آمول
<br>
beyt 5939.
<br>
بیت (۵۹۳۹)
<br>
atın mindi keldi ewiñe yana
<br>
آتېن میندی کلدی ائویڭه یانا
<br>
tüşüp kirdi ewke suçuldı tona
<br>
تۆشۆپ کیردی ائوکه سوچولدې تۏنا
<br>
beyt 5940.
<br>
بیت (۵۹۴۰)
<br>
kéçe yattı erte yana atlanıp
<br>
کیچه یاتتې ارته یانا آتلانېپ
<br>
turup karşıka kirdi attın énip
<br>
توروپ قارشېقا کیردی آتتېن اینیپ
<br>
beyt 5941.
<br>
بیت (۵۹۴۱)
<br>
katığlandı ögdülmiş anda naru
<br>
قاتېغلاندې اؤگدۆلمیش آندا نارو
<br>
kamuğ işni kıldı adakın örü
<br>
قاموغ ایشنی قېلدې آداقېن اؤرۆ
<br>
beyt 5942.
<br>
بیت (۵۹۴۲)
<br>
bodun inçke tegdi itildi ajun
<br>
بۏدون اینچکه تگدی ایتیلدی آژون
<br>
erejlendi ilig awındı özün
<br>
ارژلندی ایلیگ آوېندې اؤزۆن
<br>
beyt 5943.
<br>
بیت (۵۹۴۳)
<br>
éli toldı edgü du‘â birle söz
<br>
ایلی تۏلدې ائدگۆ دعا بیرله سؤز
<br>
atı kaldı meñü bolup yitgüsüz
<br>
آتې قالدې مڭۆ بۏلوپ ییتگۆسۆز
<br>
beyt 5944.
<br>
بیت (۵۹۴۴)
<br>
ne edgü-turur kör bu edgü törü
<br>
نه ائدگۆ تورور کؤر بو ائدگۆ تؤرۆ
<br>
törü birle beglik-turur ol örü
<br>
تؤرۆ بیرله بگلیک تورور اۏل اؤرۆ
<br>
beyt 5945.
<br>
بیت (۵۹۴۵)
<br>
bu yañlığ beg erse bodun başçısı
<br>
بو یاڭلېغ بگ ایرسه بۏدون باشچېسې
<br>
meñilig bolur bodnı él barçası
<br>
مڭیلیگ بۏلور بۏدنې ایل بارچاسې
<br>
beyt 5946.
<br>
بیت (۵۹۴۶)
<br>
bodun ma mutî‘ bolsa kılkı köni
<br>
بۏدون ما مطیع بۏلسا قېلقې کؤنی
<br>
anın ötrü begler yarutur küni
<br>
آنېن اؤترۆ بگلر یاروتور کۆنی
<br>
beyt 5947.
<br>
بیت (۵۹۴۷)
<br>
bu begler bayattın musallat-turur
<br>
بو بگلر بایاتتېن مسلط تورور
<br>
bodun edgü bolsa beg edgü bolur
<br>
بۏدون ائدگۆ بۏلسا بگ ائدگۆ بۏلور
<br>
beyt 5948.
<br>
بیت (۵۹۴۸)
<br>
isiz kılsa bodnı beg isiz kılur
<br>
ایسیز قېلسا بۏدنې بگ ایسیز قېلور
<br>
isizke isiz kılsa ötrü tılur
<br>
ایسیزکه ایسیز قېلسا اؤترۆ تېلور
<br>
beyt 5949.
<br>
بیت (۵۹۴۹)
<br>
yorık tüzse bodnı begi kılk tüzer
<br>
یۏرېق تۆزسه بۏدنې بگی قېلق تۆزر
<br>
kılık tüzse begler tüzün él süzer
<br>
قېلېق تۆزسه بگلر تۆزۆن ایل سۆزر
<br>
beyt 5950.
<br>
بیت (۵۹۵۰)
<br>
bir ança yéme keçti üdlek kün ay
<br>
بیر آنچا ییمه کئچتی اۆدلک کۆن آی
<br>
ajun körki keldi bodun boldı bay
<br>
آژون کؤرکی کلدی بۏدون بۏلدې بای
<br>
beyt 5951.
<br>
بیت (۵۹۵۱)
<br>
tuman toz arıdı açıldı tañuk
<br>
تومان تۏز آرېدې آچېلدې تاڭوق
<br>
tüzüldi süzüldi kamuğ bulğanuk
<br>
تۆزۆلدی سۆزۆلدی قاموغ بولغانوق
<br>
beyt 5952.
<br>
بیت (۵۹۵۲)
<br>
şükür kıldı ilig bayatka yana
<br>
شکر قېلدې ایلیگ بایاتقا یانا
<br>
telim ögdi birle okıdı senâ
<br>
تلیم اؤگدی بیرله اۏقېدې ثنا
<br>
76
<br>
۷۶
<br>
odğurmış iglig bolup ögdülmişni ündemişin ayur
<br>
اۏدغورمېش ایگلیگ بۏلوپ اؤگدۆلمیشنی اۆنده‌میشین آیور
<br>
beyt 5953.
<br>
بیت (۵۹۵۳)
<br>
bu künlerde bir tün bu ögdülmiş e
<br>
بو کۆنلرده بیر تۆن بو اؤگدۆلمیش ائ
<br>
turup yatğalır erdi yastap baş a
<br>
توروپ یاتغالېر ایردی یاستاپ باش آ
<br>
beyt 5954.
<br>
بیت (۵۹۵۴)
<br>
kapuğda ün itti bedük ündedi
<br>
قاپوغدا اۆن ایتتی بدۆک اۆنده‌دی
<br>
kişi ıdtı tawrak baka kör tédi
<br>
کیشی اېدتې تاوراق باقا کؤر تیدی
<br>
oğlan cevâbı ögdülmişke
<br>
اۏغلان جوابې اؤگدۆلمیشکه
<br>
beyt 5955.
<br>
بیت (۵۹۵۵)
<br>
yumuşçı bakıp aydı bir er-turur
<br>
یوموشچې باقېپ آیدې بیر ار تورور
<br>
sözüm bar tuşayın téyü yol kolur
<br>
سؤزۆم بار توشایېن تییۆ یۏل قۏلور
<br>
ögdülmiş su’âli oğlanka
<br>
اؤگدۆلمیش سؤالی اۏغلانقا
<br>
beyt 5956.
<br>
بیت (۵۹۵۶)
<br>
yana aydı barğıl ayıtğıl sözi
<br>
یانا آیدې بارغېل آیېتغېل سؤزی
<br>
ne ermiş negü tér kim ermiş özi
<br>
نه ایرمیش نه‌گۆ تیر کیم ایرمیش اؤزی
<br>
oğlan su’âli yumuşçıka
<br>
اۏغلان سؤالی یوموشچېقا
<br>
beyt 5957.
<br>
بیت (۵۹۵۷)
<br>
yana çıktı oğlan ayıttı sözin
<br>
یانا چېقتې اۏغلان آیېتتې سؤزین
<br>
kayun kelmişin hem tilekin özin
<br>
قایون کلمیشین هم تیلکین اؤزین
<br>
yumuşçı cevâbı oğlanka
<br>
یوموشچې جوابې اۏغلانقا
<br>
beyt 5958.
<br>
بیت (۵۹۵۸)
<br>
bu er aydı odğurmış ıdtı méni
<br>
بو ار آیدې اۏدغورمېش اېدتې مینی
<br>
sözüm bar kadaşın köreyin kanı
<br>
سؤزۆم بار قاداشېن کؤره‌یین قانې
<br>
oğlan cevâbı ögdülmişke
<br>
اۏغلان جوابې اؤگدۆلمیشکه
<br>
beyt 5959.
<br>
بیت (۵۹۵۹)
<br>
ukup kirdi aydı negü aymışın
<br>
اوقوپ کیردی آیدې نه‌گۆ آیمېشېن
<br>
kadaşı anıñdın yumuş ıdmışın
<br>
قاداشې آنېڭدېن یوموش اېدمېشېن
<br>
ögdülmiş su’âli yumuşçıka
<br>
اؤگدۆلمیش سؤالی یوموشچېقا
<br>
beyt 5960.
<br>
بیت (۵۹۶۰)
<br>
kopa keldi terkin añar kıldı yol
<br>
قۏپا کلدی ترکین آڭار قېلدې یۏل
<br>
bu er kirdi ötrü selâm kıldı ol
<br>
بو ار کیردی اؤترۆ سلام قېلدې اۏل
<br>
beyt 5961.
<br>
بیت (۵۹۶۱)
<br>
ayıttı kayudın kelir sen téyü
<br>
آیېتتې قایودېن کلیر سن تییۆ
<br>
tilekiñ ne erki sözüg ay bügü
<br>
تیلکیڭ نه ارکی سؤزۆگ آی بۆگۆ
<br>
yumuşçı cevâbı ögdülmişke
<br>
یوموشچې جوابې اؤگدۆلمیشکه
<br>
beyt 5962.
<br>
بیت (۵۹۶۲)
<br>
bu aydı méni ıdtı odğurmışa
<br>
بو آیدې مینی اېدتې اۏدغورمېشا
<br>
saña aydı kelgil maña bir tuşa
<br>
ساڭا آیدې کلگیل ماڭا بیر توشا
<br>
beyt 5963.
<br>
بیت (۵۹۶۳)
<br>
ağır boldı köñli yatur ınçıkın
<br>
آغېر بۏلدې کؤڭلی یاتور اېنچېقېن
<br>
tegip tuş añar bir ay köñli yakın
<br>
تگیپ توش آڭار بیر آی کؤڭلی یاقېن
<br>
ögdülmiş cevâbı yumuşçıka
<br>
اؤگدۆلمیش جوابې یوموشچېقا
<br>
beyt 5964.
<br>
بیت (۵۹۶۴)
<br>
yanut bérdi ögdülmiş aydı kel e
<br>
یانوت بیردی اؤگدۆلمیش آیدې کل ائ
<br>
negü erse yégil baralım bile
<br>
نه‌گۆ ایرسه ییگیل بارالېم بیله
<br>
yumuşçı cevâbı ögdülmişke
<br>
یوموشچې جوابې اؤگدۆلمیشکه
<br>
beyt 5965.
<br>
بیت (۵۹۶۵)
<br>
unamadı aydı kadaşıñ hâlı
<br>
اونامادې آیدې قاداشېڭ حالې
<br>
yawuzrak ay bilgem köner teg yolı
<br>
یاووزراق آی بیلگم کؤنر تگ یۏلې
<br>
beyt 5966.
<br>
بیت (۵۹۶۶)
<br>
men aşnu barayın seniñdin oza
<br>
من آشنو بارایېن سنیڭدین اۏزا
<br>
sen akru udu kel ay kılkı tüze
<br>
سن آقرو اودو کل آی قېلقې تۆزه
<br>
beyt 5967.
<br>
بیت (۵۹۶۷)
<br>
kapuğdın yana ewre yandı iwe
<br>
قاپوغدېن یانا ائوره یاندې ایوه
<br>
eñip kaldı ögdülmiş elgin ova
<br>
ایڭیپ قالدې اؤگدۆلمیش ائلگین اۏوا
<br>
beyt 5968.
<br>
بیت (۵۹۶۸)
<br>
turup ewke kirdi idi kadğuluğ
<br>
توروپ ائوکه کیردی ایدی قادغولوغ
<br>
sewinç kitti boldı sakınçı uluğ
<br>
سئوینچ کیتتی بۏلدې ساقېنچې اولوغ
<br>
beyt 5969.
<br>
بیت (۵۹۶۹)
<br>
yatu kördi ança usı kelmedi
<br>
یاتو کؤردی آنچا اوسې کلمه‌دی
<br>
tüni boldı yılça yitip bolmadı
<br>
تۆنی بۏلدې یېلچا ییتیپ بۏلمادې
<br>
beyt 5970.
<br>
بیت (۵۹۷۰)
<br>
közin yumdı erse udımak tilep
<br>
کؤزین یومدې ایرسه اودېماق تیلپ
<br>
usı uçtı bardı közindin yırap
<br>
اوسې اوچتې باردې کؤزیندین یېراپ
<br>
beyt 5971.
<br>
بیت (۵۹۷۱)
<br>
yana turdı ança bu oldurdı a
<br>
یانا توردې آنچا بو اۏلدوردې آ
<br>
sarığ tañ ata keldi oñdurdı a
<br>
سارېغ تاڭ آتا کلدی اۏڭدوردې آ
<br>
beyt 5972.
<br>
بیت (۵۹۷۲)
<br>
çéçeklikte sandwaç ünün sumlıdı
<br>
چیچکلیکته ساندواچ اۆنۆن سوملېدې
<br>
üdiklig eşitti köñül yélgüdi
<br>
اۆدیکلیگ ائشیتتی کؤڭۆل ییلگۆدی
<br>
beyt 5973.
<br>
بیت (۵۹۷۳)
<br>
atın mindi bardı kadaşı tapa
<br>
آتېن میندی باردې قاداشې تاپا
<br>
tegip kirdi tuştı elig yüz öpe
<br>
تگیپ کیردی توشتې ائلیگ یۆز اؤپه
<br>
beyt 5974.
<br>
بیت (۵۹۷۴)
<br>
kadaşını kördi uzatu yatur
<br>
قاداشېنې کؤردی اوزاتو یاتور
<br>
çögesin töşenmiş yiñin yastanur
<br>
چؤگه‌سین تؤشنمیش ییڭین یاستانور
<br>
ögdülmiş su’âli odğurmışka
<br>
اؤگدۆلمیش سؤالی اۏدغورمېشقا
<br>
beyt 5975.
<br>
بیت (۵۹۷۵)
<br>
ayıttı ne boldı özüñ ay kadaş
<br>
آیېتتې نه بۏلدې اؤزۆڭ آی قاداش
<br>
séni kördüm emdi köñül boldı baş
<br>
سینی کؤردۆم ایمدی کؤڭۆل بۏلدې باش
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 5976.
<br>
بیت (۵۹۷۶)
<br>
ayur ay kadaşım yolum köñelir
<br>
آیور آی قاداشېم یۏلوم کؤڭه‌لیر
<br>
ölüm tutğakı tuttı öz barğalır
<br>
اؤلۆم توتغاقې توتتې اؤز بارغالېر
<br>
beyt 5977.
<br>
بیت (۵۹۷۷)
<br>
seniñ bir yüzüñni köreyin téyü
<br>
سنیڭ بیر یۆزۆڭنی کؤره‌یین تییۆ
<br>
saña tegdi emgek okıdım berü
<br>
ساڭا تگدی امگک اۏقېدېم بئرۆ
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 5978.
<br>
بیت (۵۹۷۸)
<br>
yanut bérdi ögdülmiş aydı ay cân
<br>
یانوت بیردی اؤگدۆلمیش آیدې آی جان
<br>
tirig bolsa yalñuk yorır ig toğan
<br>
تیریگ بۏلسا یالڭوق یۏرېر ایگ تۏغان
<br>
beyt 5979.
<br>
بیت (۵۹۷۹)
<br>
yawuz kılma könlüñ tiliñni yığ a
<br>
یاووز قېلما کؤنلۆڭ تیلیڭنی یېغ آ
<br>
yazukka kefâret bolur ig toğa
<br>
یازوققا کفارت بۏلور ایگ تۏغا
<br>
beyt 5980.
<br>
بیت (۵۹۸۰)
<br>
negü tér eşitgil biliglig sözi
<br>
نه‌گۆ تیر ائشیتگیل بیلیگلیگ سؤزی
<br>
bilig ol kiterdeçi köñül tozı
<br>
بیلیگ اۏل کیترده‌چی کؤڭۆل تۏزې
<br>
beyt 5981.
<br>
بیت (۵۹۸۱)
<br>
yazukka kefâret ig ol kör saña
<br>
یازوققا کفارت ایگ اۏل کؤر ساڭا
<br>
yazuksuz kişi kim ayu bér maña
<br>
یازوقسوز کیشی کیم آیو بیر ماڭا
<br>
beyt 5982.
<br>
بیت (۵۹۸۲)
<br>
kişi iglese barça töklür yazuk
<br>
کیشی ایگله‌سه بارچا تؤکلۆر یازوق
<br>
yazuk tökse kutlur kişi ay toña
<br>
یازوق تؤکسه قوتلور کیشی آی تۏڭا
<br>
beyt 5983.
<br>
بیت (۵۹۸۳)
<br>
kişi barça yazuk kılur az üküş
<br>
کیشی بارچا یازوق قېلور آز اۆکۆش
<br>
yazuksuz kişi bu ajunda küsüş
<br>
یازوقسوز کیشی بو آژوندا کۆسۆش
<br>
beyt 5984.
<br>
بیت (۵۹۸۴)
<br>
igiñ edgü bolğa esen bolğa sen
<br>
ایگیڭ ائدگۆ بۏلغا اسن بۏلغا سن
<br>
yazukuñ arığay muyan bulğa sen
<br>
یازوقوڭ آرېغای مویان بولغا سن
<br>
beyt 5985.
<br>
بیت (۵۹۸۵)
<br>
nelük tilde körksüz yorıtur sen söz
<br>
نه‌لۆک تیلده کؤرکسۆز یۏرېتور سن سؤز
<br>
ölürüñ ne bildiñ ayâ köñli tüz
<br>
اؤلۆرۆڭ نه بیلدیڭ آیا کؤڭلی تۆز
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 5986.
<br>
بیت (۵۹۸۶)
<br>
yanut bérdi odğurmış aydı sebeb
<br>
یانوت بیردی اۏدغورمېش آیدې سبب
<br>
ölümüg tüşümde yaruk kıldı rab
<br>
اؤلۆمۆگ تۆشۆمده یاروق قېلدې رب
<br>
beyt 5987.
<br>
بیت (۵۹۸۷)
<br>
tüşedim tüşümdin açıldı maña
<br>
تۆشه‌دیم تۆشۆمدین آچېلدې ماڭا
<br>
ölürüm ukuldı maña ay toña
<br>
اؤلۆرۆم اوقولدې ماڭا آی تۏڭا
<br>
beyt 5988.
<br>
بیت (۵۹۸۸)
<br>
bayat edgü isiz yorıtsa kazâ
<br>
بایات ائدگۆ ایسیز یۏرېتسا قازا
<br>
yorıtur anı yatsa tünle uda
<br>
یۏرېتور آنې یاتسا تۆنله اودا
<br>
ögdülmiş cevâbı odğurmışka
<br>
اؤگدۆلمیش جوابې اۏدغورمېشقا
<br>
beyt 5989.
<br>
بیت (۵۹۸۹)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
yéme edgü ermez ayâ köñli tüz
<br>
ییمه ائدگۆ ایرمز آیا کؤڭلی تۆز
<br>
beyt 5990.
<br>
بیت (۵۹۹۰)
<br>
ölür erse iglep kişi tegme ig
<br>
اؤلۆر ایرسه ایگله‌پ کیشی تگمه ایگ
<br>
kişi kalmağay erdi yérde tirig
<br>
کیشی قالماغای ایردی ییرده تیریگ
<br>
beyt 5991.
<br>
بیت (۵۹۹۱)
<br>
tirig yalñuk oğlı igin igler ök
<br>
تیریگ یالڭوق اۏغلې ایگین ایگلر اؤک
<br>
kamuğ ig ölüm birle kesmez bu kök
<br>
قاموغ ایگ اؤلۆم بیرله کسمز بو کؤک
<br>
beyt 5992.
<br>
بیت (۵۹۹۲)
<br>
tüşer ök kişi tüş udısa yatıp
<br>
تۆشر اؤک کیشی تۆش اودېسا یاتېپ
<br>
anı yörgüçiler yörer uz itip
<br>
آنې یؤرگۆچیلر یؤرر اوز ایتیپ
<br>
77
<br>
۷۷
<br>
ögdülmiş odğurmışka tüş yörügin ayur
<br>
اؤگدۆلمیش اۏدغورمېشقا تۆش یؤرۆگین آیور
<br>
beyt 5993.
<br>
بیت (۵۹۹۳)
<br>
bu tüş ‘ilmi bilgü kerek aşnu ked
<br>
بو تۆش علمی بیلگۆ کیرک آشنو کد
<br>
yöre bilse ötrü idi saknu ked
<br>
یؤره بیلسه اؤترۆ ایدی ساقنو کد
<br>
beyt 5994.
<br>
بیت (۵۹۹۴)
<br>
telim törlüg ol emdi tüşke yörüg
<br>
تلیم تؤرلۆگ اۏل ایمدی تۆشکه یؤرۆگ
<br>
anı bilgü barça ay kılkı örüg
<br>
آنې بیلگۆ بارچا آی قېلقې اؤرۆگ
<br>
beyt 5995.
<br>
بیت (۵۹۹۵)
<br>
biligsizke ayma tüşüñni aça
<br>
بیلیگسیزکه آیما تۆشۆڭنی آچا
<br>
bilirke ayıt tüş ayıtma kéçe
<br>
بیلیرکه آیېت تۆش آیېتما کیچه
<br>
beyt 5996.
<br>
بیت (۵۹۹۶)
<br>
kiçeki tüşüñke yörügi adın
<br>
کیچه‌کی تۆشۆڭکه یؤرۆگی آدېن
<br>
yana körse kündüz körügi adın
<br>
یانا کؤرسه کۆندۆز کؤرۆگی آدېن
<br>
beyt 5997.
<br>
بیت (۵۹۹۷)
<br>
bu tüş ‘ilmiñe baksa şartı üküş
<br>
بو تۆش علمیڭه باقسا شرطی اۆکۆش
<br>
munı bilgü aşnu yetürse ukuş
<br>
مونې بیلگۆ آشنو یئتۆرسه اوقوش
<br>
beyt 5998.
<br>
بیت (۵۹۹۸)
<br>
tüşüg yörmegü öz köñülçe körüp
<br>
تۆشۆگ یؤرمه‌گۆ اؤز کؤڭۆلچه کؤرۆپ
<br>
yéme aymağu tegme erke turup
<br>
ییمه آیماغو تگمه ارکه توروپ
<br>
beyt 5999.
<br>
بیت (۵۹۹۹)
<br>
tüşüñ barça tüş tép tilin yörmegü
<br>
تۆشۆڭ بارچا تۆش تیپ تیلین یؤرمه‌گۆ
<br>
bu tüşnüñ yörügi telim ay bügü
<br>
بو تۆشنۆڭ یؤرۆگی تلیم آی بۆگۆ
<br>
beyt 6000.
<br>
بیت (۶۰۰۰)
<br>
tüşüñ yörme yörse bilig birle yör
<br>
تۆشۆڭ یؤرمه یؤرسه بیلیگ بیرله یؤر
<br>
kıyâs ma‘nî birle idi yetrü kör
<br>
قیاس معنی بیرله ایدی یئترۆ کؤر
<br>
beyt 6001.
<br>
بیت (۶۰۰۱)
<br>
kişi tüş tüşese yörügke barır
<br>
کیشی تۆش تۆشه‌سه یؤرۆگکه بارېر
<br>
yöre bilmese tüşnüñ asğı kalır
<br>
یؤره بیلمه‌سه تۆشنۆڭ آسغې قالېر
<br>
beyt 6002.
<br>
بیت (۶۰۰۲)
<br>
negü tér eşitgil ay bilgi teñiz
<br>
نه‌گۆ تیر ائشیتگیل آی بیلگی تڭیز
<br>
bu söz işke tutğıl kızartğıl meñiz
<br>
بو سؤز ایشکه توتغېل قېزارتغېل مڭیز
<br>
beyt 6003.
<br>
بیت (۶۰۰۳)
<br>
yörügke barır tüş tuşüñ yakşı yör
<br>
یؤرۆگکه بارېر تۆش توشۆڭ یاقشې یؤر
<br>
tüpi aslı bilgil ukuş birle kör
<br>
تۆپی آسلې بیلگیل اوقوش بیرله کؤر
<br>
beyt 6004.
<br>
بیت (۶۰۰۴)
<br>
neteg yörse tüşni anı teg bolur
<br>
نه‌تگ یؤرسه تۆشنی آنې تگ بۏلور
<br>
yawuz yörme tüşni saña kılğa kor
<br>
یاووز یؤرمه تۆشنی ساڭا قېلغا قۏر
<br>
beyt 6005.
<br>
بیت (۶۰۰۵)
<br>
telim tüş bolur yém içimke barır
<br>
تلیم تۆش بۏلور ییم ایچیمکه بارېر
<br>
yarağsız yémiş bolsa teñsiz kelir
<br>
یاراغسېز ییمیش بۏلسا تڭسیز کلیر
<br>
beyt 6006.
<br>
بیت (۶۰۰۶)
<br>
takı bir tüş ol kör bu yıl faslıña
<br>
تاقې بیر تۆش اۏل کؤر بو یېل فصلېڭا
<br>
tadusı küçenip barır aslıña
<br>
تادوسې کۆچنیپ بارېر آسلېڭا
<br>
beyt 6007.
<br>
بیت (۶۰۰۷)
<br>
yıl ülgi yaz erse kiçig erse er
<br>
یېل اۆلگی یاز ایرسه کیچیگ ایرسه ار
<br>
kızıl körse barça yağız körse yér
<br>
قېزېل کؤرسه بارچا یاغېز کؤرسه ییر
<br>
beyt 6008.
<br>
بیت (۶۰۰۸)
<br>
anı kan küçemiş bolur belgülüg
<br>
آنې قان کۆچه‌میش بۏلور بلگۆلۆگ
<br>
ayu bér kan alsun añar ülgülüg
<br>
آیو بیر قان آلسون آڭار اۆلگۆلۆگ
<br>
beyt 6009.
<br>
بیت (۶۰۰۹)
<br>
yıl ülgi yay erse tüşegli yégit
<br>
یېل اۆلگی یای ایرسه تۆشگلی ییگیت
<br>
sarığ al tüşese ya kürküm ögit
<br>
سارېغ آل تۆشه‌سه یا کۆرکۆم اؤگیت
<br>
beyt 6010.
<br>
بیت (۶۰۱۰)
<br>
sarığı küçenmiş bolur ay bügü
<br>
سارېغې کۆچنمیش بۏلور آی بۆگۆ
<br>
özini boşutğu terengbîn yégü
<br>
اؤزینی بۏشوتغو ترنگبین ییگۆ
<br>
beyt 6011.
<br>
بیت (۶۰۱۱)
<br>
yıl ülgi küz erse er erse orut
<br>
یېل اۆلگی کۆز ایرسه ار ایرسه اۏروت
<br>
kara körse tağ ya kuduğ körse üt
<br>
قارا کؤرسه تاغ یا قودوغ کؤرسه اۆت
<br>
beyt 6012.
<br>
بیت (۶۰۱۲)
<br>
bu sewdâ küçenmiş bolur ay kadaş
<br>
بو سئودا کۆچنمیش بۏلور آی قاداش
<br>
ot içgü meñesin arıtğu adaş
<br>
اۏت ایچگۆ مڭه‌سین آرېتغو آداش
<br>
beyt 6013.
<br>
بیت (۶۰۱۳)
<br>
kış erse yana tüş körügli karı
<br>
قېش ایرسه یانا تۆش کؤرۆگلی قارې
<br>
akar suw tüşese ya buz kar tolı
<br>
آقار سوو تۆشه‌سه یا بوز قار تۏلې
<br>
beyt 6014.
<br>
بیت (۶۰۱۴)
<br>
küçenmiş bolur kör anıñ balğamı
<br>
کۆچنمیش بۏلور کؤر آنېڭ بلغمې
<br>
isig neñ yitürgü içürgü emi
<br>
ایسیگ نڭ ییتۆرگۆ ایچۆرگۆ ائمی
<br>
beyt 6015.
<br>
بیت (۶۰۱۵)
<br>
takı biri azğas-u ahlâm bolur
<br>
تاقې بیری آزغاسو آهلام بۏلور
<br>
bu tüşke yörüg yok ay kılkı unur
<br>
بو تۆشکه یؤرۆگ یۏق آی قېلقې اونور
<br>
beyt 6016.
<br>
بیت (۶۰۱۶)
<br>
kéçe saknu yatsa anı körse tüş
<br>
کیچه ساقنو یاتسا آنې کؤرسه تۆش
<br>
añar ma yörüg yok anıñ yanğı tuş
<br>
آڭار ما یؤرۆگ یۏق آنېڭ یانغې توش
<br>
beyt 6017.
<br>
بیت (۶۰۱۷)
<br>
takı bir tüş ol körse yektin bolur
<br>
تاقې بیر تۆش اۏل کؤرسه یئکتین بۏلور
<br>
tüşegli anı körse suwka yunur
<br>
تۆشگلی آنې کؤرسه سووقا یونور
<br>
beyt 6018.
<br>
بیت (۶۰۱۸)
<br>
yana pîşeˆsin körse tüşte kör er
<br>
یانا پیشه‌سین کؤرسه تۆشته کؤر ار
<br>
añar ma yörüg yok ay kılkı kür er
<br>
آڭار ما یؤرۆگ یۏق آی قېلقې کۆر ار
<br>
beyt 6019.
<br>
بیت (۶۰۱۹)
<br>
munı barça bilgü yetürgü ukuş
<br>
مونې بارچا بیلگۆ یئتۆرگۆ اوقوش
<br>
adırğu üdürgü anın yörse tüş
<br>
آدېرغو اۆدۆرگۆ آنېن یؤرسه تۆش
<br>
beyt 6020.
<br>
بیت (۶۰۲۰)
<br>
negü tér eşitgil mu‘abbir hakîm
<br>
نه‌گۆ تیر ائشیتگیل معبّر حکیم
<br>
ayıtğu kerek er tüşer erse kim
<br>
آیېتغو کیرک ار تۆشر ایرسه کیم
<br>
beyt 6021.
<br>
بیت (۶۰۲۱)
<br>
bu tüş körse yörme bilü bilmeyü
<br>
بو تۆش کؤرسه یؤرمه بیلۆ بیلمه‌یۆ
<br>
neteg yörse tüşni bolur anlayu
<br>
نه‌تگ یؤرسه تۆشنی بۏلور آنلایو
<br>
beyt 6022.
<br>
بیت (۶۰۲۲)
<br>
sakınç körse tüşte yanutı sewinç
<br>
ساقېنچ کؤرسه تۆشته یانوتې سئوینچ
<br>
sewinç körse kadğu bolur yığlayu
<br>
سئوینچ کؤرسه قادغو بۏلور یېغلایو
<br>
beyt 6023.
<br>
بیت (۶۰۲۳)
<br>
bir ök yañlığ ermez bu tüşke yörüg
<br>
بیر اؤک یاڭلېغ ایرمز بو تۆشکه یؤرۆگ
<br>
munı ked sakıñu ay kılkı örüg
<br>
مونې کد ساقېڭو آی قېلقې اؤرۆگ
<br>
beyt 6024.
<br>
بیت (۶۰۲۴)
<br>
kara ‘âm tüşiñe yörügi adın
<br>
قارا عام تۆشیڭه یؤرۆگی آدېن
<br>
adın boldı begler tüşi kör adın
<br>
آدېن بۏلدې بگلر تۆشی کؤر آدېن
<br>
beyt 6025.
<br>
بیت (۶۰۲۵)
<br>
sewinç körse tüşte oyun ya büdig
<br>
سئوینچ کؤرسه تۆشته اۏیون یا بۆدیگ
<br>
sakınç kadğularka açıldı sezig
<br>
ساقېنچ قادغولارقا آچېلدې سئزیگ
<br>
beyt 6026.
<br>
بیت (۶۰۲۶)
<br>
yana yığlasa tüşte körse sakınç
<br>
یانا یېغلاسا تۆشته کؤرسه ساقېنچ
<br>
erej birle awnur bulur miñ sewinç
<br>
ارژ بیرله آونور بولور میڭ سئوینچ
<br>
beyt 6027.
<br>
بیت (۶۰۲۷)
<br>
yana tüş bolur kör yörügi anıñ
<br>
یانا تۆش بۏلور کؤر یؤرۆگی آنېڭ
<br>
adınka bolur asğı bolmaz seniñ
<br>
آدېنقا بۏلور آسغې بۏلماز سنیڭ
<br>
beyt 6028.
<br>
بیت (۶۰۲۸)
<br>
kişike körüp yörlür emdi bu tüş
<br>
کیشیکه کؤرۆپ یؤرلۆر ایمدی بو تۆش
<br>
añar yakşığ erse yağutur ukuş
<br>
آڭار یاقشېغ ایرسه یاغوتور اوقوش
<br>
beyt 6029.
<br>
بیت (۶۰۲۹)
<br>
tüş ol kör anı körse beklik bulur
<br>
تۆش اۏل کؤر آنې کؤرسه بکلیک بولور
<br>
ol-ok tüş takı birni iglig kılur
<br>
اۏل-اۏق تۆش تاقې بیرنی ایگلیگ قېلور
<br>
beyt 6030.
<br>
بیت (۶۰۳۰)
<br>
munı barça bilgü kerek ay kadaş
<br>
مونې بارچا بیلگۆ کیرک آی قاداش
<br>
anın ötrü yörse tüşüg ay adaş
<br>
آنېن اؤترۆ یؤرسه تۆشۆگ آی آداش
<br>
beyt 6031.
<br>
بیت (۶۰۳۱)
<br>
negü ol tüşüñni maña ay aça
<br>
نه‌گۆ اۏل تۆشۆڭنی ماڭا آی آچا
<br>
anı men yöreyin kör adra seçe
<br>
آنې من یؤره‌یین کؤر آدرا سئچه
<br>
78
<br>
۷۸
<br>
odğurmış ögdülmişke tüş körmişin ayur
<br>
اۏدغورمېش اؤگدۆلمیشکه تۆش کؤرمیشین آیور
<br>
beyt 6032.
<br>
بیت (۶۰۳۲)
<br>
yanut bérdi odğırmış açtı tilin
<br>
یانوت بیردی اۏدغېرمېش آچتې تیلین
<br>
ayur sözleyin men köñülke alın
<br>
آیور سؤزله‌یین من کؤڭۆلکه آلېن
<br>
beyt 6033.
<br>
بیت (۶۰۳۳)
<br>
satu kördüm elig anıñ bağnası
<br>
ساتو کؤردۆم ائلیگ آنېڭ باغناسې
<br>
yüz utru uruğluğ ediz hem yası
<br>
یۆز اوترو اوروغلوغ ائدیز هم یاسې
<br>
beyt 6034.
<br>
بیت (۶۰۳۴)
<br>
añar ağdım emdi birer bağnaça
<br>
آڭار آغدېم ایمدی بیرر باغناچا
<br>
başıña tegi bağna sadım neçe
<br>
باشېڭا تگی باغنا سادېم نئچه
<br>
beyt 6035.
<br>
بیت (۶۰۳۵)
<br>
başında bir atçı maña suw bérür
<br>
باشېندا بیر آتچې ماڭا سوو بیرۆر
<br>
alır-men tüketü içip öz kanur
<br>
آلېر من تۆکه‌تۆ ایچیپ اؤز قانور
<br>
beyt 6036.
<br>
بیت (۶۰۳۶)
<br>
anıñda basa kökke uçtum teñip
<br>
آنېڭدا باسا کؤککه اوچتوم تڭیپ
<br>
özüm belgüsüz boldı örlep siñip
<br>
اؤزۆم بلگۆسۆز بۏلدې اؤرله‌پ سیڭیپ
<br>
79
<br>
۷۹
<br>
ögdülmiş odğurmış tüşiñe ta‘bîr kılmışın ayur
<br>
اؤگدۆلمیش اۏدغورمېش تۆشیڭه تعبیر قېلمېشېن آیور
<br>
beyt 6037.
<br>
بیت (۶۰۳۷)
<br>
yanut bérdi ögdülmiş aydı bu tüş
<br>
یانوت بیردی اؤگدۆلمیش آیدې بو تۆش
<br>
idi edgü tüş ol kör asğı üküş
<br>
ایدی ائدگۆ تۆش اۏل کؤر آسغې اۆکۆش
<br>
beyt 6038.
<br>
بیت (۶۰۳۸)
<br>
nelük özke teñsiz yörer sen yörüg
<br>
نه‌لۆک اؤزکه تڭسیز یؤرر سن یؤرۆگ
<br>
yörügke barır tüş ay köñli örüg
<br>
یؤرۆگکه بارېر تۆش آی کؤڭلی اؤرۆگ
<br>
beyt 6039.
<br>
بیت (۶۰۳۹)
<br>
ağış barça tüşte ağırlık bolur
<br>
آغېش بارچا تۆشته آغېرلېق بۏلور
<br>
ağarı teñinçe uluğluk bulur
<br>
آغارې تڭینچه اولوغلوق بولور
<br>
beyt 6040.
<br>
بیت (۶۰۴۰)
<br>
neçe ağsa tüşte ağar kut kıwı
<br>
نئچه آغسا تۆشته آغار قوت قېوې
<br>
ağırlık bulur ked bulur yüz suwı
<br>
آغېرلېق بولور کد بولور یۆز سووې
<br>
beyt 6041.
<br>
بیت (۶۰۴۱)
<br>
şatuka ağar teg ağar ol kutı
<br>
شاتوقا آغار تگ آغار اۏل قوتې
<br>
uluğluk bile ilde yadlur atı
<br>
اولوغلوق بیله ایلده یادلور آتې
<br>
beyt 6042.
<br>
بیت (۶۰۴۲)
<br>
munukı bu sözke tanuk keldi söz
<br>
مونوقې بو سؤزکه تانوق کلدی سؤز
<br>
tüşüg yörgüçi tüş yörüp kodtı öz
<br>
تۆشۆگ یؤرگۆچی تۆش یؤرۆپ قۏدتې اؤز
<br>
beyt 6043.
<br>
بیت (۶۰۴۳)
<br>
şatu tüşte ‘izz ol ağarı teñi
<br>
شاتو تۆشته عزّ اۏل آغارې تڭی
<br>
birer bağna sayu ağırlık öñi
<br>
بیرر باغنا سایو آغېرلېق اؤڭی
<br>
beyt 6044.
<br>
بیت (۶۰۴۴)
<br>
neçe ağsa ança ağırlık bulur
<br>
نئچه آغسا آنچا آغېرلېق بولور
<br>
ajun mâlı kut kıw bulur öz oñı
<br>
آژون مالې قوت قېو بولور اؤز اۏڭې
<br>
beyt 6045.
<br>
بیت (۶۰۴۵)
<br>
ıdışlığ suwuğ sen alıp içtüküñ
<br>
اېدېشلېغ سوووغ سن آلېپ ایچتۆکۆڭ
<br>
tiriglik uzun bolğa yıldız köküñ
<br>
تیریگلیک اوزون بۏلغا یېلدېز کؤکۆڭ
<br>
beyt 6046.
<br>
بیت (۶۰۴۶)
<br>
uçup kökke örlep tükel ağdukuñ
<br>
اوچوپ کؤککه اؤرله‌پ تۆکل آغدوقوڭ
<br>
tilek birge teñri negü koldukuñ
<br>
تیلک بیرگه تڭری نه‌گۆ قۏلدوقوڭ
<br>
90
<br>
۸۰
<br>
odğurmış bu tüşke adın yörüg ayur
<br>
اۏدغورمېش بو تۆشکه آدېن یؤرۆگ آیور
<br>
beyt 6047.
<br>
بیت (۶۰۴۷)
<br>
yanut bérdi odğırmış aydı tüşüm
<br>
یانوت بیردی اۏدغېرمېش آیدې تۆشۆم
<br>
yörügi bu ermez ay éşim tuşum
<br>
یؤرۆگی بو ایرمز آی ایشیم توشوم
<br>
beyt 6048.
<br>
بیت (۶۰۴۸)
<br>
özüñ körmiş erse bu tüşni yatıp
<br>
اؤزۆڭ کؤرمیش ایرسه بو تۆشنی یاتېپ
<br>
yörügi ol erdi kim aydıñ étip
<br>
یؤرۆگی اۏل ایردی کیم آیدېڭ ایتیپ
<br>
beyt 6049.
<br>
بیت (۶۰۴۹)
<br>
seniñ himmetiñ barça dünyâ-turur
<br>
سنیڭ همّتیڭ بارچا دۆنیا تورور
<br>
bu dünyâ tilegli bu dünyâ bulur
<br>
بو دۆنیا تیلگلی بو دۆنیا بولور
<br>
beyt 6050.
<br>
بیت (۶۰۵۰)
<br>
meniñ bu özüm kaçtı dünyâ kodup
<br>
منیڭ بو اؤزۆم قاچتې دۆنیا قۏدوپ
<br>
bu yérde-turur-men kör emgek yüdüp
<br>
بو ییرده تورور من کؤر امگک یۆدۆپ
<br>
beyt 6051.
<br>
بیت (۶۰۵۱)
<br>
tükel yörmediñ tüş yörügin maña
<br>
تۆکل یؤرمه‌دیڭ تۆش یؤرۆگین ماڭا
<br>
eşitgil bu tüş men yöreyin saña
<br>
ائشیتگیل بو تۆش من یؤره‌یین ساڭا
<br>
beyt 6052.
<br>
بیت (۶۰۵۲)
<br>
ediz bağnalığ-men şatu kördüküm
<br>
ائدیز باغنالېغ من شاتو کؤردۆکۆم
<br>
tiriglik-turur ay kadaş yördüküm
<br>
تیریگلیک تورور آی قاداش یؤردۆکۆم
<br>
beyt 6053.
<br>
بیت (۶۰۵۳)
<br>
şatunuñ başıña tegi yokladım
<br>
شاتونوڭ باشېڭا تگی یۏقلادېم
<br>
yaşımnı tükettim tiriglik yédim
<br>
یاشېمنې تۆکتتیم تیریگلیک ییدیم
<br>
beyt 6054.
<br>
بیت (۶۰۵۴)
<br>
başıña ağıp men ol atçı kelip
<br>
باشېڭا آغېپ من اۏل آتچې کلیپ
<br>
maña bérdüki suwnı içtim alıp
<br>
ماڭا بیردۆکی سوونې ایچتیم آلېپ
<br>
beyt 6055.
<br>
بیت (۶۰۵۵)
<br>
ol atçı-turur kör atalığlarığ
<br>
اۏل آتچې تورور کؤر آتالېغلارېغ
<br>
atasız kılığlı ay kılkı arığ
<br>
آتاسېز قېلېغلې آی قېلقې آرېغ
<br>
beyt 6056.
<br>
بیت (۶۰۵۶)
<br>
ol atçı-turur kör itilmişlerig
<br>
اۏل آتچې تورور کؤر ایتیلمیشلریگ
<br>
buzuğlı yorıtımağlı cânlığ tirig
<br>
بوزوغلې یۏرېتېماغلې جانلېغ تیریگ
<br>
beyt 6057.
<br>
بیت (۶۰۵۷)
<br>
ıdışlığ suwuğ men tükel içmişim
<br>
اېدېشلېغ سوووغ من تۆکل ایچمیشیم
<br>
tiriglikke yördüñ uzattıñ yaşım
<br>
تیریگلیککه یؤردۆڭ اوزاتتېڭ یاشېم
<br>
beyt 6058.
<br>
بیت (۶۰۵۸)
<br>
tiriglik bolur suw sen aymış teg ök
<br>
تیریگلیک بۏلور سوو سن آیمېش تگ اؤک
<br>
yarım içse kalsa yarımı ülüg
<br>
یارېم ایچسه قالسا یارېمې اۆلۆگ
<br>
beyt 6059.
<br>
بیت (۶۰۵۹)
<br>
yarım saw içip kodtum erse yarım
<br>
یارېم ساو ایچیپ قۏدتوم ایرسه یارېم
<br>
yarım kalğay erdi tirigliklerim
<br>
یارېم قالغای ایردی تیریگلیکلریم
<br>
beyt 6060.
<br>
بیت (۶۰۶۰)
<br>
ıdışlığ suwuğ içtim emdi tükel
<br>
اېدېشلېغ سوووغ ایچتیم ایمدی تۆکل
<br>
tükettim tiriglik esen edgü kal
<br>
تۆکتتیم تیریگلیک اسن ائدگۆ قال
<br>
beyt 6061.
<br>
بیت (۶۰۶۱)
<br>
negü tér eşitgil ukuşluğ bügü
<br>
نه‌گۆ تیر ائشیتگیل اوقوشلوغ بۆگۆ
<br>
bügüler sözin sözke ul tüp tégü
<br>
بۆگۆلر سؤزین سؤزکه اول تۆپ تیگۆ
<br>
beyt 6062.
<br>
بیت (۶۰۶۲)
<br>
ıdışlığ suwuğ tüşte içse yarım
<br>
اېدېشلېغ سوووغ تۆشته ایچسه یارېم
<br>
tükedi tiriglik yarımı birim
<br>
تۆکه‌دی تیریگلیک یارېمې بیریم
<br>
beyt 6063.
<br>
بیت (۶۰۶۳)
<br>
kalı içse suwnı tüketü tükel
<br>
قالې ایچسه سوونې تۆکه‌تۆ تۆکل
<br>
tükedi tiriglik kazıldı karım
<br>
تۆکه‌دی تیریگلیک قازېلدې قارېم
<br>
beyt 6064.
<br>
بیت (۶۰۶۴)
<br>
yokaru uçup bu özüm teñdüki
<br>
یۏقارو اوچوپ بو اؤزۆم تڭدۆکی
<br>
yaşıl kökke örlep teñip siñdüki
<br>
یاشېل کؤککه اؤرله‌پ تڭیپ سیڭدۆکی
<br>
beyt 6065.
<br>
بیت (۶۰۶۵)
<br>
süzük cân-turur ol bu keptin çıkıp
<br>
سۆزۆک جان تورور اۏل بو کئپتین چېقېپ
<br>
yana yandı kelmez yériñe ağıp
<br>
یانا یاندې کلمز ییریڭه آغېپ
<br>
beyt 6066.
<br>
بیت (۶۰۶۶)
<br>
bayat tüşte belgürtti emdi maña
<br>
بایات تۆشته بلگۆرتتی ایمدی ماڭا
<br>
ölümke anunğu kerek ay toña
<br>
اؤلۆمکه آنونغو کیرک آی تۏڭا
<br>
beyt 6067.
<br>
بیت (۶۰۶۷)
<br>
bu tüşnüñ yörügi bu yañlığ-turur
<br>
بو تۆشنۆڭ یؤرۆگی بو یاڭلېغ تورور
<br>
adınsığ yörer sen maña ay unur
<br>
آدېنسېغ یؤرر سن ماڭا آی اونور
<br>
beyt 6068.
<br>
بیت (۶۰۶۸)
<br>
sen edgü kılur sen meniñ köñlümi
<br>
سن ائدگۆ قېلور سن منیڭ کؤڭلۆمی
<br>
ölüm utru keldi otı yok emi
<br>
اؤلۆم اوترو کلدی اۏتې یۏق ائمی
<br>
beyt 6069.
<br>
بیت (۶۰۶۹)
<br>
baka körgil emdi ay köñli tirig
<br>
باقا کؤرگیل ایمدی آی کؤڭلی تیریگ
<br>
ölüm kötki kıldı yağız yérlerig
<br>
اؤلۆم کؤتکی قېلدې یاغېز ییرلریگ
<br>
beyt 6070.
<br>
بیت (۶۰۷۰)
<br>
neçe karşı ordu bezeklig sarây
<br>
نئچه قارشې اۏردو بزه‌کلیگ سارای
<br>
ölüm buzdı barça turu kaldı hây
<br>
اؤلۆم بوزدې بارچا تورو قالدې های
<br>
beyt 6071.
<br>
بیت (۶۰۷۱)
<br>
neçe kür küwenür bedük beglerig
<br>
نئچه کۆر کۆوه‌نۆر بدۆک بگلریگ
<br>
ölüm yérke soktı baka kör tirig
<br>
اؤلۆم ییرکه سۏقتې باقا کؤر تیریگ
<br>
beyt 6072.
<br>
بیت (۶۰۷۲)
<br>
neçe küç bileklig yumıtmışlarığ
<br>
نئچه کۆچ بیلکلیگ یومېتمېشلارېغ
<br>
ölüm tuttı saçtı yırattı arığ
<br>
اؤلۆم توتتې ساچتې یېراتتې آرېغ
<br>
beyt 6073.
<br>
بیت (۶۰۷۳)
<br>
tañ ermez ölüm tuğsa yalñuk ölür
<br>
تاڭ ایرمز اؤلۆم توغسا یالڭوق اؤلۆر
<br>
kamuğ tın tokığlı ölümke törür
<br>
قاموغ تېن تۏقېغلې اؤلۆمکه تؤرۆر
<br>
beyt 6074.
<br>
بیت (۶۰۷۴)
<br>
tañı bu-turur kör ölügli et öz
<br>
تاڭې بو تورور کؤر اؤلۆگلی ائت اؤز
<br>
ölümüg unıtıp kodur tilde söz
<br>
اؤلۆمۆگ اونېتېپ قۏدور تیلده سؤز
<br>
beyt 6075.
<br>
بیت (۶۰۷۵)
<br>
usayuk bu yalñuk bilir ölgüsin
<br>
اوسایوق بو یالڭوق بیلیر اؤلگۆسین
<br>
özindin kitermez osallık usın
<br>
اؤزیندین کیترمز اۏساللېق اوسېن
<br>
beyt 6076.
<br>
بیت (۶۰۷۶)
<br>
ölüm hak-turur kör keçiş yok adın
<br>
اؤلۆم حق تورور کؤر کئچیش یۏق آدېن
<br>
negü erki hâlim ölümde kédin
<br>
نه‌گۆ ارکی حالېم اؤلۆمده کیدین
<br>
beyt 6077.
<br>
بیت (۶۰۷۷)
<br>
sakınçım bu ol ay köñüldeş éşim
<br>
ساقېنچېم بو اۏل آی کؤڭۆلدش ایشیم
<br>
ölümde kédin teñri itsü işim
<br>
اؤلۆمده کیدین تڭری ایتسۆ ایشیم
<br>
beyt 6078.
<br>
بیت (۶۰۷۸)
<br>
barın tap kılıp men keçürdüm künüm
<br>
بارېن تاپ قېلېپ من کئچۆردۆم کۆنۆم
<br>
erej emgek ertti yarudı tünüm
<br>
ارژ امگک ایرتتی یارودې تۆنۆم
<br>
beyt 6079.
<br>
بیت (۶۰۷۹)
<br>
elig kısğa tuttum tawar térmedim
<br>
ائلیگ قېسغا توتتوم تاوار تیرمه‌دیم
<br>
havâ ârzûlarka köñül bérmedim
<br>
هاوا آرزولارقا کؤڭۆل بیرمه‌دیم
<br>
beyt 6080.
<br>
بیت (۶۰۸۰)
<br>
bu künke sakındım özüm yüklerin
<br>
بو کۆنکه ساقېندېم اؤزۆم یۆکلرین
<br>
yinitmek tiledim yazukum barın
<br>
یینیتمک تیله‌دیم یازوقوم بارېن
<br>
beyt 6081.
<br>
بیت (۶۰۸۱)
<br>
negü tér eşitgil bilig bérgüçi
<br>
نه‌گۆ تیر ائشیتگیل بیلیگ بیرگۆچی
<br>
bağırsak bu öt saw erig bérgüçi
<br>
باغېرساق بو اؤت ساو اریگ بیرگۆچی
<br>
beyt 6082.
<br>
بیت (۶۰۸۲)
<br>
usanma katığlan yüküñni yinit
<br>
اوسانما قاتېغلان یۆکۆڭنی یینیت
<br>
yoluñ kılda yinçge özüñni könit
<br>
یۏلوڭ قېلدا یینچگه اؤزۆڭنی کؤنیت
<br>
beyt 6083.
<br>
بیت (۶۰۸۳)
<br>
bu kün yatma emge işiñni itin
<br>
بو کۆن یاتما امگه ایشیڭنی ایتین
<br>
keçer emgekiñ sen köçerde unıt
<br>
کئچر امگکیڭ سن کؤچرده اونېت
<br>
beyt 6084.
<br>
بیت (۶۰۸۴)
<br>
yana aydı ay çın bağırsak kadaş
<br>
یانا آیدې آی چېن باغېرساق قاداش
<br>
barır-men udu sen kelir sen adaş
<br>
بارېرمن اودو سن کلیر سن آداش
<br>
beyt 6085.
<br>
بیت (۶۰۸۵)
<br>
saña kaç ağız söz özüm sözleyin
<br>
ساڭا قاچ آغېز سؤز اؤزۆم سؤزله‌یین
<br>
unıtma anı sen meniñde kédin
<br>
اونېتما آنې سن منیڭده کیدین
<br>
beyt 6086.
<br>
بیت (۶۰۸۶)
<br>
tirigde bağırsak özüm bolsunı
<br>
تیریگده باغېرساق اؤزۆم بۏلسونې
<br>
özümde kédin bu sözüm kalsunı
<br>
اؤزۆمده کیدین بو سؤزۆم قالسونې
<br>
81
<br>
۸۱
<br>
odğurmış ögdülmişke pend bérmişin ayur
<br>
اۏدغورمېش اؤگدۆلمیشکه پند بیرمیشین آیور
<br>
beyt 6087.
<br>
بیت (۶۰۸۷)
<br>
sözüm bu osal bolmağıl ay kadaş
<br>
سؤزۆم بو اۏسال بۏلماغېل آی قاداش
<br>
isizke tiriglik yawa kılma yaş
<br>
ایسیزکه تیریگلیک یاوا قېلما یاش
<br>
beyt 6088.
<br>
بیت (۶۰۸۸)
<br>
köni bol yitürme könilik yolın
<br>
کؤنی بۏل ییتۆرمه کؤنیلیک یۏلېن
<br>
bu yol éltse ârzû tilekke bilin
<br>
بو یۏل ایلتسه آرزو تیلککه بیلین
<br>
beyt 6089.
<br>
بیت (۶۰۸۹)
<br>
bağırsak bulun barça tınlığ öze
<br>
باغېرساق بولون بارچا تېنلېغ اؤزه
<br>
tapuğ kıl bayatka köñül til tüze
<br>
تاپوغ قېل بایاتقا کؤڭۆل تیل تۆزه
<br>
beyt 6090.
<br>
بیت (۶۰۹۰)
<br>
sakınç kısğa tutğıl tapuğ kıl uzun
<br>
ساقېنچ قېسغا توتغېل تاپوغ قېل اوزون
<br>
iwerde amul bol buşarda tüzün
<br>
ایورده آمول بۏل بوشاردا تۆزۆن
<br>
beyt 6091.
<br>
بیت (۶۰۹۱)
<br>
ölümüg unıtma itigiñ kılın
<br>
اؤلۆمۆگ اونېتما ایتیگیڭ قېلېن
<br>
özüñni unıtma tüp aslıñ bilin
<br>
اؤزۆڭنی اونېتما تۆپ اصلېڭ بیلین
<br>
beyt 6092.
<br>
بیت (۶۰۹۲)
<br>
karağurma dünyâka sukluk kılıp
<br>
قاراغورما دۆنیاقا سوقلوق قېلېپ
<br>
kalır bu barır sen ökünçün ulıp
<br>
قالېر بو بارېر سن اؤکۆنچۆن اولېپ
<br>
beyt 6093.
<br>
بیت (۶۰۹۳)
<br>
bayat hükmi tapla negü kelse yüd
<br>
بایات حکمی تاپلا نه‌گۆ کلسه یۆد
<br>
bodunka asığ kıl bolu bérse üd
<br>
بۏدونقا آسېغ قېل بۏلو بیرسه اۆد
<br>
beyt 6094.
<br>
بیت (۶۰۹۴)
<br>
köni sözle kavliñ tükel kıl bütün
<br>
کؤنی سؤزله قَولیڭ تۆکل قېل بۆتۆن
<br>
bolur kavli yalğan kişiler otun
<br>
بۏلور قاولی یالغان کیشیلر اۏتون
<br>
beyt 6095.
<br>
بیت (۶۰۹۵)
<br>
küler yüz isig söz kılınç edgü tut
<br>
کۆلر یۆز ایسیگ سؤز قېلېنچ ائدگۆ توت
<br>
bolu bérge üdlek kelü bérge kut
<br>
بۏلو بیرگه اۆدلک کلۆ بیرگه قوت
<br>
beyt 6096.
<br>
بیت (۶۰۹۶)
<br>
akı bolğıl alçak tuz etmek yétür
<br>
آقې بۏلغېل آلچاق توز ائتمک ییتۆر
<br>
kişi ‘aybı açma sen örtüp yitür
<br>
کیشی عیبی آچما سن اؤرتۆپ ییتۆر
<br>
beyt 6097.
<br>
بیت (۶۰۹۷)
<br>
havâ basğıl öwkeñ kelir erse yığ
<br>
هاوا باسغېل اؤوکڭ کلیر ایرسه یېغ
<br>
el öz egri yolka barır erse yığ
<br>
ائل اؤز اگری یۏلقا بارېر ایرسه یېغ
<br>
beyt 6098.
<br>
بیت (۶۰۹۸)
<br>
özüñ asğı kolma bodun asğı kol
<br>
اؤزۆڭ آسغې قۏلما بۏدون آسغې قۏل
<br>
yüdürme yük ilke özüñ yükçi bol
<br>
یۆدۆرمه یۆک ایلکه اؤزۆڭ یۆکچی بۏل
<br>
beyt 6099.
<br>
بیت (۶۰۹۹)
<br>
tawar neñ barın kıl özüñke yuluğ
<br>
تاوار نڭ بارېن قېل اؤزۆڭکه یولوغ
<br>
bodunuğ sewindür ay bilgi uluğ
<br>
بۏدونوغ سئویندۆر آی بیلگی اولوغ
<br>
beyt 6100.
<br>
بیت (۶۱۰۰)
<br>
kişi üdrümi kör kişini yular
<br>
کیشی اۆدرۆمی کؤر کیشینی یولار
<br>
sewüg cân yuluğlap sewinçin tiler
<br>
سئوۆگ جان یولوغلاپ سئوینچین تیلر
<br>
beyt 6101.
<br>
بیت (۶۱۰۱)
<br>
idi yakşı aymış kör üdrüm talu
<br>
ایدی یاقشې آیمېش کؤر اۆدرۆم تالو
<br>
biliglig ukuşluğ meñesi tolu
<br>
بیلیگلیگ اوقوشلوغ مڭه‌سی تۏلو
<br>
beyt 6102.
<br>
بیت (۶۱۰۲)
<br>
asığlığ kişi ol kişi üdrümi
<br>
آسېغلېغ کیشی اۏل کیشی اۆدرۆمی
<br>
bağırsak kişi ol bodun ködrümi
<br>
باغېرساق کیشی اۏل بۏدون کؤدرۆمی
<br>
beyt 6103.
<br>
بیت (۶۱۰۳)
<br>
kişilik atı kör iki neñ-turur
<br>
کیشیلیک آتې کؤر ایکی نڭ تورور
<br>
bağırsak biri bir akı neñ bérür
<br>
باغېرساق بیری بیر آقې نڭ بیرۆر
<br>
beyt 6104.
<br>
بیت (۶۱۰۴)
<br>
takı munda yégrek ayur kör ukuş
<br>
تاقې موندا ییگرک آیور کؤر اوقوش
<br>
ukuş yolı tutsa asığlar üküş
<br>
اوقوش یۏلې توتسا آسېغلار اۆکۆش
<br>
beyt 6105.
<br>
بیت (۶۱۰۵)
<br>
akı tép ayurlar kayu ol akı
<br>
آقې تیپ آیورلار قایو اۏل آقې
<br>
akı cân yuluğlap öter er hakı
<br>
آقې جان یولوغلاپ اؤتر ار حقی
<br>
beyt 6106.
<br>
بیت (۶۱۰۶)
<br>
akılık ol ermez ülese kümüş
<br>
آقېلېق اۏل ایرمز اۆله‌سه کۆمۆش
<br>
akı cânı halkka kılur ol yuluş
<br>
آقې جانې خلققا قېلور اۏل یولوش
<br>
beyt 6107.
<br>
بیت (۶۱۰۷)
<br>
akıtsa akı er bodunka tawar
<br>
آقېتسا آقې ار بۏدونقا تاوار
<br>
aka yığlu tirlür añar halk awar
<br>
آقا یېغلو تیرلۆر آڭار خلق آوار
<br>
beyt 6108.
<br>
بیت (۶۱۰۸)
<br>
iki neñ-turur dünyâ atı çawı
<br>
ایکی نڭ تورور دۆنیا آتې چاوې
<br>
biri neñ tawar ol biri yüz suwı
<br>
بیری نڭ تاوار اۏل بیری یۆز سووې
<br>
beyt 6109.
<br>
بیت (۶۱۰۹)
<br>
bu iki bulup miñ yaşasa tükel
<br>
بو ایکی بولوپ میڭ یاشاسا تۆکل
<br>
ölüm tutsa âhır adın bolğu hâl
<br>
اؤلۆم توتسا آخر آدېن بۏلغو حال
<br>
beyt 6110.
<br>
بیت (۶۱۱۰)
<br>
kara tapsa begler bedüyür kopar
<br>
قارا تاپسا بگلر بدۆیۆر قۏپار
<br>
üzeñü bar erse çigen berk kapar
<br>
اۆزَڭۆ بار ایرسه چیگن برک قاپار
<br>
beyt 6111.
<br>
بیت (۶۱۱۱)
<br>
bu ol dünyâ devlet karanıñ kurı
<br>
بو اۏل دۆنیا دَولت قارانېڭ قورې
<br>
bulunmaz bulunsa bolur beg karı
<br>
بولونماز بولونسا بۏلور بگ قارې
<br>
beyt 6112.
<br>
بیت (۶۱۱۲)
<br>
özüñ köçgü atıñ seniñ köçkün ol
<br>
اؤزۆڭ کؤچگۆ آتېڭ سنیڭ کؤچکۆن اۏل
<br>
köçütçi ölüm kelgü âhır kün ol
<br>
کؤچۆتچی اؤلۆم کلگۆ آخر کۆن اۏل
<br>
beyt 6113.
<br>
بیت (۶۱۱۳)
<br>
köçügli kişi itmez ordu saray
<br>
کؤچۆگلی کیشی ایتمز اۏردو سارای
<br>
yorığlı kişi yolda kalmaz yıl ay
<br>
یۏرېغلې کیشی یۏلدا قالماز یېل آی
<br>
beyt 6114.
<br>
بیت (۶۱۱۴)
<br>
özüñni yol ötgen sakın ay kadaş
<br>
اؤزۆڭنی یۏل اؤتگن ساقېن آی قاداش
<br>
sewinç kılma artuk yazuk kılma kaş
<br>
سئوینچ قېلما آرتوق یازوق قېلما قاش
<br>
beyt 6115.
<br>
بیت (۶۱۱۵)
<br>
keçigli-turur bu ajun kalğusuz
<br>
کئچیگلی تورور بو آژون قالغوسوز
<br>
ölügli-turur öz küni belgüsüz
<br>
اؤلۆگلی تورور اؤز کۆنی بلگۆسۆز
<br>
beyt 6116.
<br>
بیت (۶۱۱۶)
<br>
anunmış-turur bu ölüm tarmakı
<br>
آنونمېش تورور بو اؤلۆم تارماقې
<br>
usanıp yorırda iler karmakı
<br>
اوسانېپ یۏرېردا ایلر قارماقې
<br>
beyt 6117.
<br>
بیت (۶۱۱۷)
<br>
bu dünyâ aş ol bir bu aş yégliniñ
<br>
بو دۆنیا آش اۏل بیر بو آش ییگلینیڭ
<br>
atını sen ök ay şatım yok meniñ
<br>
آتېنې سن اؤک آی شاتېم یۏق منیڭ
<br>
beyt 6118.
<br>
بیت (۶۱۱۸)
<br>
tilek ârzû sürme havâñnı yığın
<br>
تیلک آرزو سۆرمه هواڭنې یېغېن
<br>
kişig soñdamağıl tiliñ kıl ağın
<br>
کیشیگ سۏڭداماغېل تیلیڭ قېل آغېن
<br>
beyt 6119.
<br>
بیت (۶۱۱۹)
<br>
negü tér eşitgil ay köñli oduğ
<br>
نه‌گۆ تیر ائشیتگیل آی کؤڭلی اۏدوغ
<br>
bu söz işke tutsa tokınmaz yoduğ
<br>
بو سؤز ایشکه توتسا تۏقېنماز یۏدوغ
<br>
beyt 6120.
<br>
بیت (۶۱۲۰)
<br>
tilek ârzû sürmek idi ked tatığ
<br>
تیلک آرزو سۆرمک ایدی کد تاتېغ
<br>
tatığ aytığı bar yarınlık katığ
<br>
تاتېغ آیتېغې بار یارېنلېق قاتېغ
<br>
beyt 6121.
<br>
بیت (۶۱۲۱)
<br>
tatığka tatığsız süçigke açığ
<br>
تاتېغقا تاتېغسېز سۆچیگکه آچېغ
<br>
ağışka éniş ol edizke batığ
<br>
آغېشقا اینیش اۏل ائدیزکه باتېغ
<br>
beyt 6122.
<br>
بیت (۶۱۲۲)
<br>
tükel kız kılınçlığ-turur bu ajun
<br>
تۆکل قېز قېلېنچلېغ تورور بو آژون
<br>
séni armasunı ay kılkı tüzün
<br>
سینی آرماسونې آی قېلقې تۆزۆن
<br>
beyt 6123.
<br>
بیت (۶۱۲۳)
<br>
telim yélke bérdi séni teglerig
<br>
تلیم ییلکه بیردی سینی تگلریگ
<br>
keçürdi ilig teg telim beglerig
<br>
کئچۆردی ایلیگ تگ تلیم بگلریگ
<br>
beyt 6124.
<br>
بیت (۶۱۲۴)
<br>
köz açtı silerke bu bérdi elig
<br>
کؤز آچتې سیلرکه بو بیردی ائلیگ
<br>
osal bolmağıl sen ay kılkı silig
<br>
اۏسال بۏلماغېل سن آی قېلقې سیلیگ
<br>
beyt 6125.
<br>
بیت (۶۱۲۵)
<br>
negü bérdi erse yana alğay ok
<br>
نه‌گۆ بیردی ایرسه یانا آلغای اۏق
<br>
neçe térdi erse yana saçğay ok
<br>
نئچه تیردی ایرسه یانا ساچغای اۏق
<br>
beyt 6126.
<br>
بیت (۶۱۲۶)
<br>
neçe külse âhır yana sığtatur
<br>
نئچه کۆلسه آخر یانا سېغتاتور
<br>
neçe itse ewre buzar artatur
<br>
نئچه ایتسه ائوره بوزار آرتاتور
<br>
beyt 6127.
<br>
بیت (۶۱۲۷)
<br>
kılıkı cefâ ol kılınçı otun
<br>
قېلېقې جفا اۏل قېلېنچې اۏتون
<br>
yaruklukı azrak üküşi tütün
<br>
یاروقلوقې آزراق اۆکۆشی تۆتۆن
<br>
beyt 6128.
<br>
بیت (۶۱۲۸)
<br>
bezenür kişike özin körkitür
<br>
بزه‌نۆر کیشیکه اؤزین کؤرکیتۆر
<br>
köñül bérdiñ erse adak berkitür
<br>
کؤڭۆل بیردیڭ ایرسه آداق برکیتۆر
<br>
beyt 6129.
<br>
بیت (۶۱۲۹)
<br>
şeker birle igdür bérür kin ağu
<br>
شَکَر بیرله ایگدۆر بیرۆر کین آغو
<br>
yayığ kut kılınçı bu ol ay bügü
<br>
یایېغ قوت قېلېنچې بو اۏل آی بۆگۆ
<br>
beyt 6130.
<br>
بیت (۶۱۳۰)
<br>
negü tér eşitgil sakınuk başı
<br>
نه‌گۆ تیر ائشیتگیل ساقېنوق باشې
<br>
sakınğıl ay devlet idisi kişi
<br>
ساقېنغېل آی دَولت ایدیسی کیشی
<br>
beyt 6131.
<br>
بیت (۶۱۳۱)
<br>
kalır dünyâka bérme saklan köñül
<br>
قالېر دۆنیاقا بیرمه ساقلان کؤڭۆل
<br>
cefâçı-turur bu ay kılkı amul
<br>
جفاچې تورور بو آی قېلقې آمول
<br>
beyt 6132.
<br>
بیت (۶۱۳۲)
<br>
idi yakşı aymış kör üdrüm talu
<br>
ایدی یاقشې آیمېش کؤر اۆدرۆم تالو
<br>
biliglig ukuşluğ hiredi tolu
<br>
بیلیگلیگ اوقوشلوغ خِرَدی تۏلو
<br>
beyt 6133.
<br>
بیت (۶۱۳۳)
<br>
yayığ kutka ilnıp yañılma yorık
<br>
یایېغ قوتقا ایلنېپ یاڭېلما یۏرېق
<br>
ınançsız-turur kut kör ewrer kılık
<br>
اېنانچسېز تورور قوت کؤر ائورر قېلېق
<br>
beyt 6134.
<br>
بیت (۶۱۳۴)
<br>
kölike-turur dünyâ devlet küni
<br>
کؤلیکه تورور دۆنیا دَولت کۆنی
<br>
kölike bir ök yérde turmaz köni
<br>
کؤلیکه بیر اؤک ییرده تورماز کؤنی
<br>
beyt 6135.
<br>
بیت (۶۱۳۵)
<br>
dîniñni ağır tut bu dünyâñ uçuz
<br>
دینیڭنی آغېر توت بو دۆنیاڭ اوچوز
<br>
ağır kılğa dîniñ ay bilgi ögüz
<br>
آغېر قېلغا دینیڭ آی بیلگی اؤگۆز
<br>
beyt 6136.
<br>
بیت (۶۱۳۶)
<br>
erejke awınma sewinme sakın
<br>
ارژکه آوېنما سئوینمه ساقېن
<br>
bayat yadı birle tapuğ kıl bakın
<br>
بایات یادې بیرله تاپوغ قېل باقېن
<br>
beyt 6137.
<br>
بیت (۶۱۳۷)
<br>
esürtmesü devlet séni ay kadaş
<br>
اسۆرتمه‌سۆ دَولت سینی آی قاداش
<br>
adıldukta şeksiz közüñ tolğa yaş
<br>
آدېلدوقتا شکسیز کؤزۆڭ تۏلغا یاش
<br>
beyt 6138.
<br>
بیت (۶۱۳۸)
<br>
negü tér eşitgil bu bodun begi
<br>
نه‌گۆ تیر ائشیتگیل بو بۏدون بگی
<br>
sınap sözlemiş sözni yetlip ögi
<br>
سېناپ سؤزله‌میش سؤزنی یئتلیپ اؤگی
<br>
beyt 6139.
<br>
بیت (۶۱۳۹)
<br>
kimi erse devlet esürtse kelip
<br>
کیمی ایرسه دَولت اسۆرتسه کلیپ
<br>
yağız yérde yarlur yüreki ulıp
<br>
یاغېز ییرده یارلور یۆرَکی اولېپ
<br>
beyt 6140.
<br>
بیت (۶۱۴۰)
<br>
uluğlukka esrüp kim ahsumlasa
<br>
اولوغلوققا اسرۆپ کیم آهسوملاسا
<br>
kara yér katında kıyın yér basa
<br>
قارا ییر قاتېندا قېیېن ییر باسا
<br>
beyt 6141.
<br>
بیت (۶۱۴۱)
<br>
yégitlik ya baylık bu kut esrüki
<br>
ییگیتلیک یا بایلېق بو قوت اسرۆکی
<br>
süçig esrükinde beter ay beki
<br>
سۆچیگ اسرۆکینده بتر آی بکی
<br>
beyt 6142.
<br>
بیت (۶۱۴۲)
<br>
esürse kalı borçı bornı içip
<br>
ایسۆرسه قالې بۏرچې بۏرنې ایچیپ
<br>
udıp kopsa adlur usında keçip
<br>
اودېپ قۏپسا آدلور اوسېندا کئچیپ
<br>
beyt 6143.
<br>
بیت (۶۱۴۳)
<br>
bu devlet esürtse adın adlumaz
<br>
بو دَولت اسۆرتسه آدېن آدلوماز
<br>
ölüm tutmağınça udır odnumaz
<br>
اؤلۆم توتماغېنچا اودېر اۏدنوماز
<br>
beyt 6144.
<br>
بیت (۶۱۴۴)
<br>
atıñ boldı kul kılma begler işi
<br>
آتېڭ بۏلدې قول قېلما بگلر ایشی
<br>
özüñ kullukı kıl ay edgü kişi
<br>
اؤزۆڭ قوللوقې قېل آی ائدگۆ کیشی
<br>
beyt 6145.
<br>
بیت (۶۱۴۵)
<br>
telim kalğu ermez tiriglik küni
<br>
تلیم قالغو ایرمز تیریگلیک کۆنی
<br>
uzun barğu ermez uluğluk üni
<br>
اوزون بارغو ایرمز اولوغلوق اۆنی
<br>
beyt 6146.
<br>
بیت (۶۱۴۶)
<br>
neçe miñ yaşasa öz ölgü-turur
<br>
نئچه میڭ یاشاسا اؤز اؤلگۆ تورور
<br>
ulaşmış et özler üzülgü-turur
<br>
اولاشمېش ائت اؤزلر اۆزۆلگۆ تورور
<br>
beyt 6147.
<br>
بیت (۶۱۴۷)
<br>
muñar meñzer emdi eşit bu sözüg
<br>
موڭار مڭزر ایمدی ائشیت بو سؤزۆگ
<br>
köñülke alınğıl ewürme yüzüg
<br>
کؤڭۆلکه آلېنغېل ائوۆرمه یۆزۆگ
<br>
beyt 6148.
<br>
بیت (۶۱۴۸)
<br>
tilek ârzû ni‘met tükel yése sen
<br>
تیلک آرزو نعمت تۆکل ییسه سن
<br>
tiriglik suwın sen bulup içse sen
<br>
تیریگلیک سووېن سن بولوپ ایچسه سن
<br>
beyt 6149.
<br>
بیت (۶۱۴۹)
<br>
sunup tutsa elgiñ eger kök közin
<br>
سونوپ توتسا ایلگیڭ اگر کؤک کؤزین
<br>
başıñ kökke tegse yana yérde sen
<br>
باشېڭ کؤککه تگسه یانا ییرده سن
<br>
beyt 6150.
<br>
بیت (۶۱۵۰)
<br>
köni sözleyin söz saña ay kadaş
<br>
کؤنی سؤزله‌یین سؤز ساڭا آی قاداش
<br>
negü kizleyin men ay köñli tüdeş
<br>
نه‌گۆ کیزله‌یین من آی کؤڭلی تۆدش
<br>
beyt 6151.
<br>
بیت (۶۱۵۱)
<br>
kalı sewmez öz kör bu dünyâ neñin
<br>
قالې سئومز اؤز کؤر بو دۆنیا نڭین
<br>
tü ni‘met talu tüz kılınçın yañın
<br>
تۆ نعمت تالو تۆز قېلېنچېن یاڭېن
<br>
beyt 6152.
<br>
بیت (۶۱۵۲)
<br>
erej ârzû ni‘met bu kodmak kamuğ
<br>
ارژ آرزو نعمت بو قۏدماق قاموغ
<br>
yayığ dünyâ yaptı maña bu kapuğ
<br>
یایېغ دۆنیا یاپتې ماڭا بو قاپوغ
<br>
beyt 6153.
<br>
بیت (۶۱۵۳)
<br>
bayattın yıratur bu dünyâ kişig
<br>
بایاتتېن یېراتور بو دۆنیا کیشیگ
<br>
tıdar kıldru ıdmaz bu edgü işig
<br>
تېدار قېلدرو اېدماز بو ائدگۆ ایشیگ
<br>
beyt 6154.
<br>
بیت (۶۱۵۴)
<br>
bu korkınç üçün bilge dünyâ kodup
<br>
بو قۏرقېنچ اۆچۆن بیلگه دۆنیا قۏدوپ
<br>
ajun tezginü yügrür emgek yüdüp
<br>
آژون تیزگینۆ یۆگرۆر امگک یۆدۆپ
<br>
beyt 6155.
<br>
بیت (۶۱۵۵)
<br>
kayu tağda yügrür üñürde ewi
<br>
قایو تاغدا یۆگرۆر اۆڭۆرده ائوی
<br>
yémi ot köki içgü yağmur suwı
<br>
ییمی اۏت کؤکی ایچگۆ یاغمور سووې
<br>
beyt 6156.
<br>
بیت (۶۱۵۶)
<br>
kayusı biyâbanda yügrür kezip
<br>
قایوسې بیاباندا یۆگرۆر کزیپ
<br>
bayatka bu korku sakınçıñ sızıp
<br>
بایاتقا بو قۏرقو ساقېنچېڭ سېزېپ
<br>
beyt 6157.
<br>
بیت (۶۱۵۷)
<br>
kayusı örüm kedti bükri uça
<br>
قایوسې اؤرۆم کئدتی بۆکری اوچا
<br>
kayu yér kezer bu közi yaş saça
<br>
قایو ییر کزر بو کؤزی یاش ساچا
<br>
beyt 6158.
<br>
بیت (۶۱۵۸)
<br>
kayusı yémez aş özin sızğurur
<br>
قایوسې ییمز آش اؤزین سېزغورور
<br>
kayu tünle yatmaz adakın turur
<br>
قایو تۆنله یاتماز آداقېن تورور
<br>
beyt 6159.
<br>
بیت (۶۱۵۹)
<br>
bu yañlığ yorırlar odunmış kişi
<br>
بو یاڭلېغ یۏرېرلار اۏدونمېش کیشی
<br>
udımış-tururmız usayuk başı
<br>
اودېمېش تورورمېز اوسایوق باشې
<br>
beyt 6160.
<br>
بیت (۶۱۶۰)
<br>
sen emdi küdezgil özüñ ay kadaş
<br>
سن ایمدی کۆدزگیل اؤزۆڭ آی قاداش
<br>
seniñ boldı dünyâ özüñ boldı baş
<br>
سنیڭ بۏلدې دۆنیا اؤزۆڭ بۏلدې باش
<br>
beyt 6161.
<br>
بیت (۶۱۶۱)
<br>
havâ bas ukuş birle nefs boynı sı
<br>
هاوا باس اوقوش بیرله نفس بۏینې سې
<br>
bu ol er nişânı ukuş belgüsi
<br>
بو اۏل ار نشانې اوقوش بلگۆسی
<br>
beyt 6162.
<br>
بیت (۶۱۶۲)
<br>
bu iki bile er yokadur küçün
<br>
بو ایکی بیله ار یۏقادور کۆچۆن
<br>
muñar kim bulun bolsa emger öçün
<br>
موڭار کیم بولون بۏلسا امگر اؤچۆن
<br>
beyt 6163.
<br>
بیت (۶۱۶۳)
<br>
munukı barır-men bu kün adrılıp
<br>
مونوقې بارېرمن بو کۆن آدرېلېپ
<br>
seniñ me yoluñ bu kel edgü kılıp
<br>
سنیڭ مه یۏلوڭ بو کل ائدگۆ قېلېپ
<br>
beyt 6164.
<br>
بیت (۶۱۶۴)
<br>
isizke katılma kılınç edgü tut
<br>
ایسیزکه قاتېلما قېلېنچ ائدگۆ توت
<br>
isiz iki ajun kılur özke yut
<br>
ایسیز ایکی آژون قېلور اؤزکه یوت
<br>
beyt 6165.
<br>
بیت (۶۱۶۵)
<br>
negü tér eşit köñli bışmış kişi
<br>
نه‌گۆ تیر ائشیت کؤڭلی بېشمېش کیشی
<br>
ölümde oza işin itmiş kişi
<br>
اؤلۆمده اۏزا ایشین ایتمیش کیشی
<br>
beyt 6166.
<br>
بیت (۶۱۶۶)
<br>
isizke yüreklig ayâ buğrağu
<br>
ایسیزکه یۆرکلیگ آیا بوغراغو
<br>
isiz kılma isiz yémi ol ağu
<br>
ایسیز قېلما ایسیز ییمی اۏل آغو
<br>
beyt 6167.
<br>
بیت (۶۱۶۷)
<br>
ayâ kéñ yorıklığ bodun öktemi
<br>
آیا کیڭ یۏرېقلېغ بۏدون اؤکته‌می
<br>
ölüm yetgelir terk otı kıl emi
<br>
اؤلۆم یئتگلیر ترک اۏتې قېل ائمی
<br>
beyt 6168.
<br>
بیت (۶۱۶۸)
<br>
ayâ men tégüçi méni saw méni
<br>
آیا من تیگۆچی مینی ساو مینی
<br>
ölümke anunğıl yanur ked séni
<br>
اؤلۆمکه آنونغېل یانور کد سینی
<br>
beyt 6169.
<br>
بیت (۶۱۶۹)
<br>
ayâ aç közi suk bu dünyâ kulı
<br>
آیا آچ کؤزی سوق بو دۆنیا قولې
<br>
ölüm suklanur kör séni tutğalı
<br>
اؤلۆم سوقلانور کؤر سینی توتغالې
<br>
beyt 6170.
<br>
بیت (۶۱۷۰)
<br>
ayur ay kadaşım barır-men muñun
<br>
آیور آی قاداشېم بارېرمن موڭون
<br>
iki neñke artuk açır-men bu kün
<br>
ایکی نڭکه آرتوق آچېر من بو کۆن
<br>
beyt 6171.
<br>
بیت (۶۱۷۱)
<br>
biri bir bayat tapğı méndin kalır
<br>
بیری بیر بایات تاپغې میندین قالېر
<br>
ikinçi idim yadı tilde barır
<br>
ایکینچی ایدیم یادې تیلده بارېر
<br>
beyt 6172.
<br>
بیت (۶۱۷۲)
<br>
bu kün ya yarın tut yumulsa bu köz
<br>
بو کۆن یا یارېن توت یومولسا بو کؤز
<br>
sélerniñ du‘âka bolur muñluğ öz
<br>
سیلرنیڭ دعاقا بۏلور موڭلوغ اؤز
<br>
beyt 6173.
<br>
بیت (۶۱۷۳)
<br>
du‘âda unıtma méni ay kadaş
<br>
دعادا اونېتما مینی آی قاداش
<br>
meniñde kédin sen kelir sen ulaş
<br>
منیڭده کیدین سن کلیر سن اولاش
<br>
beyt 6174.
<br>
بیت (۶۱۷۴)
<br>
munukı körür sen meniñ hâlimi
<br>
مونوقې کؤرۆر سن منیڭ حالمی
<br>
saña bolsu ‘ibret otı kıl emi
<br>
ساڭا بۏلسو عبرت اۏتې قېل ائمی
<br>
beyt 6175.
<br>
بیت (۶۱۷۵)
<br>
ölüm keldi éltür barır-men muñun
<br>
اؤلۆم کلدی ایلتۆر بارېرمن موڭون
<br>
saña kelge ménde basa sen anun
<br>
ساڭا کلگه مینده باسا سن آنون
<br>
beyt 6176.
<br>
بیت (۶۱۷۶)
<br>
bu kün adrılur-men muñun öz barır
<br>
بو کۆن آدرېلور من موڭون اؤز بارېر
<br>
kawuşğum kaçan erki teñri bilir
<br>
قاووشغوم قاچان ارکی تڭری بیلیر
<br>
beyt 6177.
<br>
بیت (۶۱۷۷)
<br>
negü tér eşitgil ölügli kişi
<br>
نه‌گۆ تیر ائشیتگیل اؤلۆگلی کیشی
<br>
ölürde ulıp yérke çalmış başı
<br>
اؤلۆرده اولېپ ییرکه چالمېش باشې
<br>
beyt 6178.
<br>
بیت (۶۱۷۸)
<br>
ölür-men ökünçün akar köz yulum
<br>
اؤلۆر من اؤکۆنچۆن آقار کؤز یولوم
<br>
tatığlar tatığsız kılur bu ölüm
<br>
تاتېغلار تاتېغسېز قېلور بو اؤلۆم
<br>
beyt 6179.
<br>
بیت (۶۱۷۹)
<br>
ölümde basa kör iki yol küder
<br>
اؤلۆمده باسا کؤر ایکی یۏل کۆدر
<br>
ikide kayu erki barğu yolum
<br>
ایکیده قایو ارکی بارغو یۏلوم
<br>
beyt 6180.
<br>
بیت (۶۱۸۰)
<br>
yana ok ayur ay bağırsak kadaş
<br>
یانا اۏق آیور آی باغېرساق قاداش
<br>
meniñ kadğuma sen köñül kılma baş
<br>
منیڭ قادغوما سن کؤڭۆل قېلما باش
<br>
beyt 6181.
<br>
بیت (۶۱۸۱)
<br>
ulıma köñül bertme ménde basa
<br>
اولېما کؤڭۆل برتمه مینده باسا
<br>
köñül bas du‘â kıl katığlan usa
<br>
کؤڭۆل باس دعا قېل قاتېغلان اوسا
<br>
beyt 6182.
<br>
بیت (۶۱۸۲)
<br>
sığıt kılma artuk tıda tut özüñ
<br>
سېغېت قېلما آرتوق تېدا توت اؤزۆڭ
<br>
bu işni bayat ıdtı kesgil sözüg
<br>
بو ایشنی بایات اېدتې کسگیل سؤزۆگ
<br>
beyt 6183.
<br>
بیت (۶۱۸۳)
<br>
yorı yanğıl emdi yana ewke bar
<br>
یۏرې یانغېل ایمدی یانا ائوکه بار
<br>
sakınç kadğu birle köñül kılma tar
<br>
ساقېنچ قادغو بیرله کؤڭۆل قېلما تار
<br>
beyt 6184.
<br>
بیت (۶۱۸۴)
<br>
kereklig tutuzdum saña barça söz
<br>
کیرکلیگ توتوزدوم ساڭا بارچا سؤز
<br>
unıtma sözümni ayâ köñli tüz
<br>
اونېتما سؤزۆمنی آیا کؤڭلی تۆز
<br>
beyt 6185.
<br>
بیت (۶۱۸۵)
<br>
iligke tegürgil meniñdin selâm
<br>
ایلیگکه تگۆرگیل منیڭدین سلام
<br>
bu âhır selâm ol ay bilgi tamâm
<br>
بو آخر سلام اۏل آی بیلگی تمام
<br>
ögdülmiş cevâbı odğırmış ka
<br>
اؤگدۆلمیش جوابې اۏدغېرمېش قا
<br>
beyt 6186.
<br>
بیت (۶۱۸۶)
<br>
yanut bérdi ögdülmiş aydı turup
<br>
یانوت بیردی اؤگدۆلمیش آیدې توروپ
<br>
negü teg barayın séni men kodup
<br>
نه‌گۆ تگ بارایېن سینی من قۏدوپ
<br>
beyt 6187.
<br>
بیت (۶۱۸۷)
<br>
ağır ig bile sen özüñ yalñuzun
<br>
آغېر ایگ بیله سن اؤزۆڭ یالڭوزون
<br>
negü teg kılur sen ay urğı tüzün
<br>
نه‌گۆ تگ قېلور سن آی اورغې تۆزۆن
<br>
odğurmış cevâbı ögdülmişke
<br>
اۏدغورمېش جوابې اؤگدۆلمیشکه
<br>
beyt 6188.
<br>
بیت (۶۱۸۸)
<br>
yana aydı odğırmış emdi yorı
<br>
یانا آیدې اۏدغېرمېش ایمدی یۏرې
<br>
meniñ kadğumı sen yéme ay urı
<br>
منیڭ قادغومې سن ییمه آی اورې
<br>
beyt 6189.
<br>
بیت (۶۱۸۹)
<br>
idim yadı tap ol awınğu işim
<br>
ایدیم یادې تاپ اۏل آوېنغو ایشیم
<br>
körü ıdmağay teñri itgey işim
<br>
کؤرۆ اېدماغای تڭری ایتگَی ایشیم
<br>
beyt 6190.
<br>
بیت (۶۱۹۰)
<br>
kimi edgü tutsa bayat edlese
<br>
کیمی ائدگۆ توتسا بایات ائدله‌سه
<br>
kamuğ edgü boldı anıñda basa
<br>
قاموغ ائدگۆ بۏلدې آنېڭدا باسا
<br>
beyt 6191.
<br>
بیت (۶۱۹۱)
<br>
idi yakşı aymış köni sözlüg er
<br>
ایدی یاقشې آیمېش کؤنی سؤزلۆگ ار
<br>
içig aşru körmiş yiti közlüg er
<br>
ایچیگ آشرو کؤرمیش ییتی کؤزلۆگ ار
<br>
beyt 6192.
<br>
بیت (۶۱۹۲)
<br>
bayat kimke kılsa ‘inâyet basut
<br>
بایات کیمکه قېلسا عنایت باسوت
<br>
anıñ boldı ajun bolu bérdi kut
<br>
آنېڭ بۏلدې آژون بۏلو بیردی قوت
<br>
beyt 6193.
<br>
بیت (۶۱۹۳)
<br>
bayat fazlı kimke yetilse tükel
<br>
بایات فضلی کیمکه یئتیلسه تۆکل
<br>
bulur iki ajun bolur edgü hâl
<br>
بولور ایکی آژون بۏلور ائدگۆ حال
<br>
beyt 6194.
<br>
بیت (۶۱۹۴)
<br>
kimi kodtı erse ay ersig urı
<br>
کیمی قۏدتې ایرسه آی ارسیگ اورې
<br>
kerek bolsunı ıt kerek kök böri
<br>
کیرک بۏلسونې اېت کیرک کؤک بؤری
<br>
beyt 6195.
<br>
بیت (۶۱۹۵)
<br>
sözin kesti odğırmış aydı kadaş
<br>
سؤزین کستی اۏدغېرمېش آیدې قاداش
<br>
yorı bar esen tur közün tökme yaş
<br>
یۏرې بار اسن تور کؤزۆن تؤکمه یاش
<br>
beyt 6196.
<br>
بیت (۶۱۹۶)
<br>
turup kuçtı ögdülmiş odğurmışığ
<br>
توروپ قوچتې اؤگدۆلمیش اۏدغورمېشېغ
<br>
öpüp yığladı yérke tökti yaşığ
<br>
اؤپۆپ یېغلادې ییرکه تؤکتی یاشېغ
<br>
beyt 6197.
<br>
بیت (۶۱۹۷)
<br>
sığıt birle çıktı kör andın turup
<br>
سېغېت بیرله چېقتې کؤر آندېن توروپ
<br>
atın mindi keldi yüz ewke urup
<br>
آتېن میندی کلدی یۆز ائوکه اوروپ
<br>
beyt 6198.
<br>
بیت (۶۱۹۸)
<br>
tüşüp kirdi ewke sakınçın tügük
<br>
تۆشۆپ کیردی ائوکه ساقېنچېن تۆگۆک
<br>
sewinçi kitip köñli kadğun ükük
<br>
سئوینچی کیتیپ کؤڭلی قادغون اۆکۆک
<br>
beyt 6199.
<br>
بیت (۶۱۹۹)
<br>
ne muñluğ-turur körse yalıñuk özi
<br>
نه موڭلوغ تورور کؤرسه یالېڭوق اؤزی
<br>
sewinçi az ol barça kadğu tözi
<br>
سئوینچی آز اۏل بارچا قادغو تؤزی
<br>
beyt 6200.
<br>
بیت (۶۲۰۰)
<br>
tilek barça bulsa sewinç küldürür
<br>
تیلک بارچا بولسا سئوینچ کۆلدۆرۆر
<br>
kalı kadğu kelse sakınç yığlatur
<br>
قالې قادغو کلسه ساقېنچ یېغلاتور
<br>
beyt 6201.
<br>
بیت (۶۲۰۱)
<br>
sewerin bulup körse sewnü küle
<br>
سئورین بولوپ کؤرسه سئونۆ کۆله
<br>
kalır adrılurda bu kadğu bile
<br>
قالېر آدرېلوردا بو قادغو بیله
<br>
beyt 6202.
<br>
بیت (۶۲۰۲)
<br>
arala awıtur sewinçin visâl
<br>
آرالا آوېتور سئوینچین وصال
<br>
ara yığlatur kör firâkın tükel
<br>
آرا یېغلاتور کؤر فراقېن تۆکل
<br>
beyt 6203.
<br>
بیت (۶۲۰۳)
<br>
negü bar ajunda firâkta katığ
<br>
نه‌گۆ بار آژوندا فراقتا قاتېغ
<br>
firâk kadğuları teñizde batığ
<br>
فراق قادغولارې تڭیزده باتېغ
<br>
beyt 6204.
<br>
بیت (۶۲۰۴)
<br>
tirigle firâk bolsa kavşur yana
<br>
تیریگله فراق بۏلسا قاوشور یانا
<br>
tilep irteşü yandru tapşur yana
<br>
تیلپ ایرتشۆ یاندرو تاپشور یانا
<br>
beyt 6205.
<br>
بیت (۶۲۰۵)
<br>
kamuğda katığrak firâk bu ölüm
<br>
قاموغدا قاتېغراق فراق بو اؤلۆم
<br>
ölümke itig yok ya tutmaz tolum
<br>
اؤلۆمکه ایتیگ یۏق یا توتماز تۏلوم
<br>
beyt 6206.
<br>
بیت (۶۲۰۶)
<br>
kamuğnuñ firâkı yakın ya yırak
<br>
قاموغنوڭ فراقې یاقېن یا یېراق
<br>
ölümnüñ firâkı yırak bu firâk
<br>
اؤلۆمنۆڭ فراقې یېراق بو فراق
<br>
beyt 6207.
<br>
بیت (۶۲۰۷)
<br>
muñar meñzer emdi bu beytig okı
<br>
موڭار مڭزر ایمدی بو بیتیگ اۏقې
<br>
okısa aça birge ma‘nî takı
<br>
اۏقېسا آچا بیرگه معنی تاقې
<br>
beyt 6208.
<br>
بیت (۶۲۰۸)
<br>
kamuğda katığrak ölüm ol firâk
<br>
قاموغدا قاتېغراق اؤلۆم اۏل فراق
<br>
firâkın töker yaş körügli karak
<br>
فراقېن تؤکر یاش کؤرۆگلی قاراق
<br>
beyt 6209.
<br>
بیت (۶۲۰۹)
<br>
tirigle firâkka visâl bar umınç
<br>
تیریگله فراققا وصال بار اومېنچ
<br>
ölügli visâldın séziksiz yırak
<br>
اؤلۆگلی وصالدېن سیزیکسیز یېراق
<br>
beyt 6210.
<br>
بیت (۶۲۱۰)
<br>
yédi içti ögdülmiş az inçrünüp
<br>
ییدی ایچتی اؤگدۆلمیش آز اینچرۆنۆپ
<br>
namâzın yetürdi adakın turup
<br>
نامازېن یئتۆردی آداقېن توروپ
<br>
beyt 6211.
<br>
بیت (۶۲۱۱)
<br>
yaşık yérke éndi yüzin kizledi
<br>
یاشېق ییرکه ایندی یۆزین کیزله‌دی
<br>
kalık karşu keldi izin izledi
<br>
قالېق قارشو کلدی ایزین ایزله‌دی
<br>
beyt 6212.
<br>
بیت (۶۲۱۲)
<br>
töşek koldı yattı usı kelmedi
<br>
تؤشک قۏلدې یاتتې اوسې کلمه‌دی
<br>
sakınç kadğu birle közin yummadı
<br>
ساقېنچ قادغو بیرله کؤزین یوممادې
<br>
beyt 6213.
<br>
بیت (۶۲۱۳)
<br>
kopup çıktı ilke yuwuldı yaşı
<br>
قۏپوپ چېقتې ایلکه یووولدې یاشې
<br>
ajun meñzi boldı habeş kırtışı
<br>
آژون مڭزی بۏلدې حبش قېرتېشې
<br>
beyt 6214.
<br>
بیت (۶۲۱۴)
<br>
yana yandı ewke töşekke kirip
<br>
یانا یاندې ائوکه تؤشککه کیریپ
<br>
yatıp bardı bir az sakınçın serip
<br>
یاتېپ باردې بیر آز ساقېنچېن سریپ
<br>
beyt 6215.
<br>
بیت (۶۲۱۵)
<br>
yüzin kizledi yérke rûmî kızı
<br>
یۆزین کیزله‌دی ییرکه رومی قېزې
<br>
ajun meñzi boldı bu zengî yüzi
<br>
آژون مڭزی بۏلدې بو زنگی یۆزی
<br>
beyt 6216.
<br>
بیت (۶۲۱۶)
<br>
usı kelmedi turdı baktı yana
<br>
اوسې کلمه‌دی توردې باقتې یانا
<br>
kör ülker sawulmış uçukmış tün e
<br>
کؤر اۆلکر ساوولمېش اوچوقمېش تۆن ائ
<br>
beyt 6217.
<br>
بیت (۶۲۱۷)
<br>
közin kökke tikti baka turdı kéç
<br>
کؤزین کؤککه تیکتی باقا توردې کیچ
<br>
kara tün tünerdi yarumadı hîç
<br>
قارا تۆن تۆنردی یارومادې هیچ
<br>
beyt 6218.
<br>
بیت (۶۲۱۸)
<br>
yatıp bardı azrak odundı turup
<br>
یاتېپ باردې آزراق اۏدوندې توروپ
<br>
yaşıl kökke baktı yokaru körüp
<br>
یاشېل کؤککه باقتې یۏقارو کؤرۆپ
<br>
beyt 6219.
<br>
بیت (۶۲۱۹)
<br>
toğardın kara kuş kopup örledi
<br>
تۏغاردېن قارا قوش قۏپوپ اؤرله‌دی
<br>
yağı ot kötürmiş teg ot yıldradı
<br>
یاغې اۏت کؤتۆرمیش تگ اۏت یېلدرادې
<br>
beyt 6220.
<br>
بیت (۶۲۲۰)
<br>
yétiken kötürdi yana baş örü
<br>
ییتیکن کؤتۆردی یانا باش اؤرۆ
<br>
tüñitti yana yıldrık adğır naru
<br>
تۆڭیتتی یانا یېلدرېق آدغېر نارو
<br>
beyt 6221.
<br>
بیت (۶۲۲۱)
<br>
erentir başı éndi yérke yağuk
<br>
ارنتیر باشې ایندی ییرکه یاغوق
<br>
yaşık baş kötürdi yüz açtı yaruk
<br>
یاشېق باش کؤتۆردی یۆز آچتې یاروق
<br>
beyt 6222.
<br>
بیت (۶۲۲۲)
<br>
yana koptı yundı tarandı arığ
<br>
یانا قۏپتې یوندې تاراندې آرېغ
<br>
namâz kıldı virdin okıdı arığ
<br>
ناماز قېلدې ویردین اۏقېدې آرېغ
<br>
beyt 6223.
<br>
بیت (۶۲۲۳)
<br>
ajun kırtışı boldı altun öñi
<br>
آژون قېرتېشې بۏلدې آلتون اؤڭی
<br>
yalın teg bolup dünyâ kızdı eñi
<br>
یالېن تگ بۏلوپ دۆنیا قېزدې اڭی
<br>
beyt 6224.
<br>
بیت (۶۲۲۴)
<br>
tonın kedti terkin atını tutup
<br>
تۏنېن کئدتی ترکین آتېنې توتوپ
<br>
yana karşıka bardı ewdin turup
<br>
یانا قارشېقا باردې ائودین توروپ
<br>
beyt 6225.
<br>
بیت (۶۲۲۵)
<br>
tüşüp kirdi karşıka terkin yorıp
<br>
تۆشۆپ کیردی قارشېقا ترکین یۏرېپ
<br>
okıdı ilig kirdi köñlin térip
<br>
اۏقېدې ایلیگ کیردی کؤڭلین تیریپ
<br>
beyt 6226.
<br>
بیت (۶۲۲۶)
<br>
baka kördi ilig kör ögdülmişig
<br>
باقا کؤردی ایلیگ کؤر اؤگدۆلمیشیگ
<br>
tüşük kördi köñlin ol edgü kişig
<br>
تۆشۆک کؤردی کؤڭلین اۏل ائدگۆ کیشیگ
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 6227.
<br>
بیت (۶۲۲۷)
<br>
ayıttı ilig emdi hâliñ ne ol
<br>
آیېتتې ایلیگ ایمدی حالیڭ نه اۏل
<br>
sakınçlık körür-men özüñ ay amul
<br>
ساقېنچلېق کؤرۆرمن اؤزۆڭ آی آمول
<br>
beyt 6228.
<br>
بیت (۶۲۲۸)
<br>
negü yük kötürdüñ köñülke bu kün
<br>
نه‌گۆ یۆک کؤتۆردۆڭ کؤڭۆلکه بو کۆن
<br>
nişânın körür-men alında tügün
<br>
نشانېن کؤرۆرمن آلېندا تۆگۆن
<br>
beyt 6229.
<br>
بیت (۶۲۲۹)
<br>
nelük al boduduñ kızıl meñziñi
<br>
نه‌لۆک آل بۏدودوڭ قېزېل مڭزیڭی
<br>
negü bérdi dünyâ saña öz öñi
<br>
نه‌گۆ بیردی دۆنیا ساڭا اؤز اؤڭی
<br>
beyt 6230.
<br>
بیت (۶۲۳۰)
<br>
takı kut ewürmedi séndin yüzin
<br>
تاقې قوت ائوۆرمه‌دی سیندین یۆزین
<br>
yayığ dünyâ devlet yarutur közin
<br>
یایېغ دۆنیا دَولت یاروتور کؤزین
<br>
beyt 6231.
<br>
بیت (۶۲۳۱)
<br>
oñay ewrilür emdi ewren saña
<br>
اۏڭای ائوریلۆر ایمدی ائورن ساڭا
<br>
tilekçe tuğar ay kün üdlek toña
<br>
تیلکچه توغار آی کۆن اۆدلک تۏڭا
<br>
beyt 6232.
<br>
بیت (۶۲۳۲)
<br>
saña tügmedim men bu kaşım közüm
<br>
ساڭا تۆگمه‌دیم من بو قاشېم کؤزۆم
<br>
küler yüz tutar-men sewinçlig özüm
<br>
کۆلر یۆز توتار من سئوینچلیگ اؤزۆم
<br>
beyt 6233.
<br>
بیت (۶۲۳۳)
<br>
saña kim tegürdi bu kadğu sakınç
<br>
ساڭا کیم تگۆردی بو قادغو ساقېنچ
<br>
negü erki hâliñ sözüg ne erinç
<br>
نه‌گۆ ارکی حالیڭ سؤزۆگ نه ارینچ
<br>
beyt 6234.
<br>
بیت (۶۲۳۴)
<br>
negü kadğu vaktı-turur ay oğul
<br>
نه‌گۆ قادغو وقتی تورور آی اۏغول
<br>
maña ay bileyin ay kılkı amul
<br>
ماڭا آی بیله‌یین آی قېلقې آمول
<br>
beyt 6235.
<br>
بیت (۶۲۳۵)
<br>
saña tegse emgek ya kadğu sakınç
<br>
ساڭا تگسه امگک یا قادغو ساقېنچ
<br>
maña ma kaçan bolğa anda sewinç
<br>
ماڭا ما قاچان بۏلغا آندا سئوینچ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6236.
<br>
بیت (۶۲۳۶)
<br>
yanut bérdi ögdülmiş açtı sözin
<br>
یانوت بیردی اؤگدۆلمیش آچتې سؤزین
<br>
kadaşı igi hâli ne erdükin
<br>
قاداشې ایگی حالی نه ایردۆکین
<br>
beyt 6237.
<br>
بیت (۶۲۳۷)
<br>
özi barmışın hem neteg körmişin
<br>
اؤزی بارمېشېن هم نه‌تگ کؤرمیشین
<br>
ayu bérdi öt saw negü aymışın
<br>
آیو بیردی اؤت ساو نه‌گۆ آیمېشېن
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 6238.
<br>
بیت (۶۲۳۸)
<br>
köñül bertti ilig yuwuldı yaşı
<br>
کؤڭۆل بئرتتی ایلیگ یووولدې یاشې
<br>
ayur ay dirîğâ ol edgü kişi
<br>
آیور آی دریغا اۏل ائدگۆ کیشی
<br>
beyt 6239.
<br>
بیت (۶۲۳۹)
<br>
bağışlasu teñri anıñ cânını
<br>
باغېشلاسو تڭری آنېڭ جانېنې
<br>
koratmasu andın eti kanını
<br>
قۏراتماسو آندېن ائتی قانېنې
<br>
beyt 6240.
<br>
بیت (۶۲۴۰)
<br>
yana aydı hâli negü ol anıñ
<br>
یانا آیدې حالی نه‌گۆ اۏل آنېڭ
<br>
negü teg kodup keldi köñlüñ seniñ
<br>
نه‌گۆ تگ قۏدوپ کلدی کؤڭلۆڭ سنیڭ
<br>
beyt 6241.
<br>
بیت (۶۲۴۱)
<br>
anı kim küdezür igin kim körür
<br>
آنې کیم کۆدزۆر ایگین کیم کؤرۆر
<br>
ol ig birle yalñuz negü teg yatur
<br>
اۏل ایگ بیرله یالڭوز نه‌گۆ تگ یاتور
<br>
beyt 6242.
<br>
بیت (۶۲۴۲)
<br>
nelük sermediñ anda ança turup
<br>
نه‌لۆک سرمه‌دیڭ آندا آنچا توروپ
<br>
anı kimke kodtuñ bu yañlığ körüp
<br>
آنې کیمکه قۏدتوڭ بو یاڭلېغ کؤرۆپ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6243.
<br>
بیت (۶۲۴۳)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
añar sözledim men ay bilgi ögüz
<br>
آڭار سؤزله‌دیم من آی بیلگی اؤگۆز
<br>
beyt 6244.
<br>
بیت (۶۲۴۴)
<br>
méni ewre sürdi sözüm tutmadı
<br>
مینی ائوره سۆردی سؤزۆم توتمادې
<br>
sözin kadra kördüm küçüm yetmedi
<br>
سؤزین قادرا کؤردۆم کۆچۆم یئتمه‌دی
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 6245.
<br>
بیت (۶۲۴۵)
<br>
ilig aydı teñri küdezgey anı
<br>
ایلیگ آیدې تڭری کۆدزگَی آنې
<br>
şifâ birge kolsa kopurğay anı
<br>
شفا بیرگه قۏلسا قۏپورغای آنې
<br>
beyt 6246.
<br>
بیت (۶۲۴۶)
<br>
bayatka ulamış-turur ög köñül
<br>
بایاتقا اولامېش تورور اؤگ کؤڭۆل
<br>
yawa kılmağay bir bayat ay oğul
<br>
یاوا قېلماغای بیر بایات آی اۏغول
<br>
beyt 6247.
<br>
بیت (۶۲۴۷)
<br>
kayu kul kamuğdın ewürse yüzi
<br>
قایو قول قاموغدېن ائوۆرسه یۆزی
<br>
yaratmış idike sığınsa özi
<br>
یاراتمېش ایدیکه سېغېنسا اؤزی
<br>
beyt 6248.
<br>
بیت (۶۲۴۸)
<br>
séziksiz küdezür anı bir bayat
<br>
سیزیکسیز کۆدزۆر آنې بیر بایات
<br>
tilekin bérür hem bulur edgü at
<br>
تیلکین بیرۆر هم بولور ائدگۆ آت
<br>
beyt 6249.
<br>
بیت (۶۲۴۹)
<br>
muñar meñzer emdi bu sözni eşit
<br>
موڭار مڭزر ایمدی بو سؤزنی ائشیت
<br>
köñülke alın ötrü özke iş it
<br>
کؤڭۆلکه آلېن اؤترۆ اؤزکه ایش ایت
<br>
beyt 6250.
<br>
بیت (۶۲۵۰)
<br>
bayatka sığınğıl kamuğdın üzül
<br>
بایاتقا سېغېنغېل قاموغدېن اۆزۆل
<br>
köñül til arığ tut kılınçın süzül
<br>
کؤڭۆل تیل آرېغ توت قېلېنچېن سۆزۆل
<br>
beyt 6251.
<br>
بیت (۶۲۵۱)
<br>
bayat birge barça tilekiñ tükel
<br>
بایات بیرگه بارچا تیلکیڭ تۆکل
<br>
yekig ked yağıla bayatka tüzül
<br>
یئکیگ کد یاغېلا بایاتقا تۆزۆل
<br>
beyt 6252.
<br>
بیت (۶۲۵۲)
<br>
yana aydı ilig ay ögdülmiş e
<br>
یانا آیدې ایلیگ آی اؤگدۆلمیش ائ
<br>
sakınç kadğu birle yorıma buş a
<br>
ساقېنچ قادغو بیرله یۏرېما بوش آ
<br>
beyt 6253.
<br>
بیت (۶۲۵۳)
<br>
ol edgü kişi erdi edgü başı
<br>
اۏل ائدگۆ کیشی ایردی ائدگۆ باشې
<br>
kalı ölse itgey bayatım işi
<br>
قالې اؤلسه ایتگَی بایاتېم ایشی
<br>
beyt 6254.
<br>
بیت (۶۲۵۴)
<br>
biziñe-turur iş yarın ay bügü
<br>
بیزیڭه تورور ایش یارېن آی بۆگۆ
<br>
ne erki tiriglik ne erki tigü
<br>
نه ارکی تیریگلیک نه ارکی تیگۆ
<br>
beyt 6255.
<br>
بیت (۶۲۵۵)
<br>
isiz öz yégitlik yawa kıldımız
<br>
ایسیز اؤز ییگیتلیک یاوا قېلدېمېز
<br>
isiz kep köñül ög isizde isiz
<br>
ایسیز کپ کؤڭۆل اؤگ ایسیزده ایسیز
<br>
beyt 6256.
<br>
بیت (۶۲۵۶)
<br>
keçürmiş tiriglik bu kün boldı tüş
<br>
کئچۆرمیش تیریگلیک بو کۆن بۏلدې تۆش
<br>
neteg keçti erse yanut kelge tuş
<br>
نه‌تگ کئچتی ایرسه یانوت کلگه توش
<br>
beyt 6257.
<br>
بیت (۶۲۵۷)
<br>
bu kalmış tiriglik yawa kılmağu
<br>
بو قالمېش تیریگلیک یاوا قېلماغو
<br>
havâ ârzûlarka köñül bérmegü
<br>
هاوا آرزولارقا کؤڭۆل بیرمه‌گۆ
<br>
beyt 6258.
<br>
بیت (۶۲۵۸)
<br>
neçe kılsa âhır öz ölgü-turur
<br>
نئچه قېلسا آخر اؤز اؤلگۆ تورور
<br>
ölümde kédin miñ öküñü-turur
<br>
اؤلۆمده کیدین میڭ اؤکۆڭۆ تورور
<br>
beyt 6259.
<br>
بیت (۶۲۵۹)
<br>
bu künde naru sen taşırtı turup
<br>
بو کۆنده نارو سن تاشېرتې توروپ
<br>
bodun küçlerin kör bağırsak bolup
<br>
بۏدون کۆچلرین کؤر باغېرساق بۏلوپ
<br>
beyt 6260.
<br>
بیت (۶۲۶۰)
<br>
méni kutaru bir özüñni bile
<br>
مینی قوتارو بیر اؤزۆڭنی بیله
<br>
yanutı bayat birge edgü yola
<br>
یانوتې بایات بیرگه ائدگۆ یۏلا
<br>
beyt 6261.
<br>
بیت (۶۲۶۱)
<br>
negü tér eşitgil ay kılkı amul
<br>
نه‌گۆ تیر ائشیتگیل آی قېلقې آمول
<br>
bayat kullarıña bağırsak köñül
<br>
بایات قوللارېڭا باغېرساق کؤڭۆل
<br>
beyt 6262.
<br>
بیت (۶۲۶۲)
<br>
kim edgü kılınsa hem edgü yanut
<br>
کیم ائدگۆ قېلېنسا هم ائدگۆ یانوت
<br>
bayat ok bérür edgü közni yarut
<br>
بایات اۏق بیرۆر ائدگۆ کؤزنی یاروت
<br>
beyt 6263.
<br>
بیت (۶۲۶۳)
<br>
kim isiz kılınsa öziñe kılur
<br>
کیم ایسیز قېلېنسا اؤزیڭه قېلور
<br>
ol isiz yanutı hem isiz bolur
<br>
اۏل ایسیز یانوتې هم ایسیز بۏلور
<br>
beyt 6264.
<br>
بیت (۶۲۶۴)
<br>
isizlik tilese bar isiz kılın
<br>
ایسیزلیک تیله‌سه بار ایسیز قېلېن
<br>
ol isiz yanutı ulıtğay bilin
<br>
اۏل ایسیز یانوتې اولېتغای بیلین
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6265.
<br>
بیت (۶۲۶۵)
<br>
yanut bérdi ögdülmiş aydı ilig
<br>
یانوت بیردی اؤگدۆلمیش آیدې ایلیگ
<br>
bu yarlığ bérü tursa öt saw erig
<br>
بو یارلېغ بیرۆ تورسا اؤت ساو اریگ
<br>
beyt 6266.
<br>
بیت (۶۲۶۶)
<br>
kamuğ edgü bolğay bodunka törü
<br>
قاموغ ائدگۆ بۏلغای بۏدونقا تؤرۆ
<br>
tuta birge teñri bu beglik örü
<br>
توتا بیرگه تڭری بو بگلیک اؤرۆ
<br>
beyt 6267.
<br>
بیت (۶۲۶۷)
<br>
ilig ked yaşasu kutadsu kutun
<br>
ایلیگ کد یاشاسو قوتادسو قوتون
<br>
yuluğ bolsu cânım tenim öz bütün
<br>
یولوغ بۏلسو جانېم تنیم اؤز بۆتۆن
<br>
beyt 6268.
<br>
بیت (۶۲۶۸)
<br>
ölür özke tegmez meger edgü at
<br>
اؤلۆر اؤزکه تگمز مگر ائدگۆ آت
<br>
bu atın tirig tutsu erklig bayat
<br>
بو آتېن تیریگ توتسو ارکلیگ بایات
<br>
beyt 6269.
<br>
بیت (۶۲۶۹)
<br>
anunmış-turur bu ölüm tutğalı
<br>
آنونمېش تورور بو اؤلۆم توتغالې
<br>
özüñ ıdmağıl sen udıp yatğalı
<br>
اؤزۆڭ اېدماغېل سن اودېپ یاتغالې
<br>
beyt 6270.
<br>
بیت (۶۲۷۰)
<br>
idi yakşı aymış biliglig tili
<br>
ایدی یاقشې آیمېش بیلیگلیگ تیلی
<br>
bu yañlığ bolur kör sakınuk yolı
<br>
بو یاڭلېغ بۏلور کؤر ساقېنوق یۏلې
<br>
beyt 6271.
<br>
بیت (۶۲۷۱)
<br>
busuğda küder bu körünmez ecel
<br>
بوسوغدا کۆدر بو کؤرۆنمز اجل
<br>
osalın basıkur umınçın ‘amel
<br>
اۏسالېن باسېقور اومېنچېن عمل
<br>
beyt 6272.
<br>
بیت (۶۲۷۲)
<br>
isiz edgü barça kara yér bolur
<br>
ایسیز ائدگۆ بارچا قارا ییر بۏلور
<br>
bitilmiş ecelke yetilse ezel
<br>
بیتیلمیش اجلکه یئتیلسه ازل
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 6273.
<br>
بیت (۶۲۷۳)
<br>
ilig aydı teñri bu künde naru
<br>
ایلیگ آیدې تڭری بو کۆنده نارو
<br>
maña bérsü tevfîk kılayın törü
<br>
ماڭا بیرسۆ تَوفیق قېلایېن تؤرۆ
<br>
beyt 6274.
<br>
بیت (۶۲۷۴)
<br>
sözin kesti ilig özi amrulup
<br>
سؤزین کستی ایلیگ اؤزی آمرولوپ
<br>
yorıp çıktı ögdülmiş andın turup
<br>
یۏرېپ چېقتې اؤگدۆلمیش آندېن توروپ
<br>
beyt 6275.
<br>
بیت (۶۲۷۵)
<br>
yéme serdi kaç kün bu ögdülmiş e
<br>
ییمه سردی قاچ کۆن بو اؤگدۆلمیش ائ
<br>
sakınç kadğu birle yorıdı tuş a
<br>
ساقېنچ قادغو بیرله یۏرېدې توش آ
<br>
beyt 6276.
<br>
بیت (۶۲۷۶)
<br>
sakınçın kadaşı üçün kadğurup
<br>
ساقېنچېن قاداشې اۆچۆن قادغوروپ
<br>
sarığ kıldı meñzin özin sızğurup
<br>
سارېغ قېلدې مڭزین اؤزین سېزغوروپ
<br>
beyt 6277.
<br>
بیت (۶۲۷۷)
<br>
turup sernümedi kadaşı üçün
<br>
توروپ سرنۆمه‌دی قاداشې اۆچۆن
<br>
yana barğusı keldi ewre küçün
<br>
یانا بارغوسې کلدی ائوره کۆچۆن
<br>
beyt 6278.
<br>
بیت (۶۲۷۸)
<br>
turup bardı ilig taparu yorıp
<br>
توروپ باردې ایلیگ تاپارو یۏرېپ
<br>
okıdı ilig bu köründi kirip
<br>
اۏقېدې ایلیگ بو کؤرۆندی کیریپ
<br>
ögdülmiş su’âli iligke
<br>
اؤگدۆلمیش سؤالی ایلیگکه
<br>
beyt 6279.
<br>
بیت (۶۲۷۹)
<br>
ötündi iligke ayur-men bu kün
<br>
اؤتۆندی ایلیگکه آیورمن بو کۆن
<br>
barayın kadaşım taparu yodun
<br>
بارایېن قاداشېم تاپارو یۏدون
<br>
beyt 6280.
<br>
بیت (۶۲۸۰)
<br>
negü erki hâli köreyin anıñ
<br>
نه‌گۆ ارکی حالی کؤره‌یین آنېڭ
<br>
tirig barmu erki kadaşım meniñ
<br>
تیریگ بارمو ارکی قاداشېم منیڭ
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 6281.
<br>
بیت (۶۲۸۱)
<br>
ilig aydı barsa yarağlığ-turur
<br>
ایلیگ آیدې بارسا یاراغلېغ تورور
<br>
kadaşlık yakınlık ulaşu bolur
<br>
قاداشلېق یاقېنلېق اولاشو بۏلور
<br>
beyt 6282.
<br>
بیت (۶۲۸۲)
<br>
yorı bar meniñdin yéme ök ayıt
<br>
یۏرې بار منیڭدین ییمه اؤک آیېت
<br>
negü ol igin kör me köñlin awıt
<br>
نه‌گۆ اۏل ایگین کؤر مه کؤڭلین آوېت
<br>
beyt 6283.
<br>
بیت (۶۲۸۳)
<br>
ilel tép turup çıktı andın yana
<br>
ایلل تیپ توروپ چېقتې آندېن یانا
<br>
ewiñe kelip tüşti aldı tına
<br>
ائویڭه کلیپ تۆشتی آلدې تېنا
<br>
beyt 6284.
<br>
بیت (۶۲۸۴)
<br>
aş içgü yédi az yana at tutup
<br>
آش ایچگۆ ییدی آز یانا آت توتوپ
<br>
kadaşı tapa bardı kadğu yüdüp
<br>
قاداشې تاپا باردې قادغو یۆدۆپ
<br>
beyt 6285.
<br>
بیت (۶۲۸۵)
<br>
yakın tegdi tüşti yorıp bardı ol
<br>
یاقېن تگدی تۆشتی یۏرېپ باردې اۏل
<br>
kapuğka tegip ündedi koldı yol
<br>
قاپوغقا تگیپ اۆنده‌دی قۏلدې یۏل
<br>
82
<br>
۸۲
<br>
kumaru ögdülmişke odğurmışniñ ölmişin ayur
<br>
قومارو اؤگدۆلمیشکه اۏدغورمېشنېڭ اؤلمیشین آیور
<br>
beyt 6286.
<br>
بیت (۶۲۸۶)
<br>
kadaşı mürîdi kumaru çıkıp
<br>
قاداشې مریدی قومارو چېقېپ
<br>
selâm kıldı ötrü közi yaş saçıp
<br>
سلام قېلدې اؤترۆ کؤزی یاش ساچېپ
<br>
beyt 6287.
<br>
بیت (۶۲۸۷)
<br>
yorıp keldi utru ayur ay kadaş
<br>
یۏرېپ کلدی اوترو آیور آی قاداش
<br>
muyan bérsü teñri köñül kılma fâş
<br>
مویان بیرسۆ تڭری کؤڭۆل قېلما فاش
<br>
beyt 6288.
<br>
بیت (۶۲۸۸)
<br>
kadaşıñ keçip bardı kodtı ajun
<br>
قاداشېڭ کئچیپ باردې قۏدتې آژون
<br>
sen inçin tirilgil yaşağıl uzun
<br>
سن اینچین تیریلگیل یاشاغېل اوزون
<br>
beyt 6289.
<br>
بیت (۶۲۸۹)
<br>
ulıma sen emdi seriñil tıdın
<br>
اولېما سن ایمدی سریڭیل تېدېن
<br>
tirigke çıkış yok ölümde adın
<br>
تیریگکه چېقېش یۏق اؤلۆمده آدېن
<br>
beyt 6290.
<br>
بیت (۶۲۹۰)
<br>
tuğuğlı ölür ök sewüg cân barur
<br>
توغوغلې اؤلۆر اؤک سئوۆگ جان بارور
<br>
kerek beg kerek kul ne sawçı kalur
<br>
کیرک بگ کیرک قول نه ساوچې قالور
<br>
beyt 6291.
<br>
بیت (۶۲۹۱)
<br>
biziñe anunmış-turur bu ölüm
<br>
بیزیڭه آنونمېش تورور بو اؤلۆم
<br>
ölümke itig yok azu berk tolum
<br>
اؤلۆمکه ایتیگ یۏق آزو برک تۏلوم
<br>
beyt 6292.
<br>
بیت (۶۲۹۲)
<br>
ünün sığtadı eştip ögdülmiş e
<br>
اۆنۆن سېغتادې ائشتیپ اؤگدۆلمیش ائ
<br>
urundı tokındı akıttı yaş a
<br>
اوروندې تۏقېندې آقېتتې یاش آ
<br>
83
<br>
۸۳
<br>
kumaru ögdülmiş ke taz‘iyet kılmışın ayur
<br>
قومارو اؤگدۆلمیشکه تعزیة قېلمېشېن آیور
<br>
beyt 6293.
<br>
بیت (۶۲۹۳)
<br>
kumaru tegip tıdtı aydı serin
<br>
قومارو تگیپ تېدتې آیدې سرین
<br>
bayat hukmi tapla köñül ög tilin
<br>
بایات حُکمی تاپلا کؤڭۆل اؤگ تیلین
<br>
beyt 6294.
<br>
بیت (۶۲۹۴)
<br>
tözüke-turur bu ölüm kelgü kün
<br>
تؤزۆکه تورور بو اؤلۆم کلگۆ کۆن
<br>
ol öldi sen emdi ölümke anun
<br>
اۏل اؤلدی سن ایمدی اؤلۆمکه آنون
<br>
beyt 6295.
<br>
بیت (۶۲۹۵)
<br>
negüke kılur sen sığıt ay urı
<br>
نه‌گۆکه قېلور سن سېغېت آی اورې
<br>
kim urdı ya kim sökti ne ol korı
<br>
کیم اوردې یا کیم سؤکتی نه اۏل قۏرې
<br>
beyt 6296.
<br>
بیت (۶۲۹۶)
<br>
bayat bérdi erdi añar cân revân
<br>
بایات بیردی ایردی آڭار جان روان
<br>
yana yandru aldı çıkıp bardı cân
<br>
یانا یاندرو آلدې چېقېپ باردې جان
<br>
beyt 6297.
<br>
بیت (۶۲۹۷)
<br>
ol ewre yana yanğu ermez berü
<br>
اۏل ائوره یانا یانغو ایرمز بئرۆ
<br>
saña hem maña barğu terk ol naru
<br>
ساڭا هم ماڭا بارغو ترک اۏل نارو
<br>
beyt 6298.
<br>
بیت (۶۲۹۸)
<br>
ayur tur kadaşıñ gûrin körgile
<br>
آیور تور قاداشېڭ گورین کؤرگیله
<br>
ziyâret kılıp sen yana yanğıla
<br>
زیارت قېلېپ سن یانا یانغېلا
<br>
84
<br>
۸۴
<br>
ögdülmiş odğurmışka yas tutmişin ayur
<br>
اؤگدۆلمیش اۏدغورمېشقا یاس توتمیشین آیور
<br>
beyt 6299.
<br>
بیت (۶۲۹۹)
<br>
turup bardı kördi kadaşı gûrin
<br>
توروپ باردې کؤردی قاداشې گورین
<br>
kuçup yığladı yaşı saçtı barın
<br>
قوچوپ یېغلادې یاشې ساچتې بارېن
<br>
beyt 6300.
<br>
بیت (۶۳۰۰)
<br>
ayur ay kadaşım maña bak turup
<br>
آیور آی قاداشېم ماڭا باق توروپ
<br>
üdiklerim uçsun yüzüñni körüp
<br>
اۆدیکلریم اوچسون یۆزۆڭنی کؤرۆپ
<br>
beyt 6301.
<br>
بیت (۶۳۰۱)
<br>
küsep keldim erdi séni körgeli
<br>
کۆسپ کلدیم ایردی سینی کؤرگه‌لی
<br>
nelük kizlediñ yüz maña kelgeli
<br>
نه‌لۆک کیزله‌دیڭ یۆز ماڭا کلگه‌لی
<br>
beyt 6302.
<br>
بیت (۶۳۰۲)
<br>
ay köñlüm talusı sewüg cânka cân
<br>
آی کؤڭلۆم تالوسې سئوۆگ جانقا جان
<br>
seniñsiz negü teg tirilsü revân
<br>
سنیڭسیز نه‌گۆ تگ تیریلسۆ روان
<br>
beyt 6303.
<br>
بیت (۶۳۰۳)
<br>
tüşümdemü kördüm séni men yatıp
<br>
تۆشۆمده‌مۆ کؤردۆم سینی من یاتېپ
<br>
körürde yitürdüm yıradıñ batıp
<br>
کؤرۆرده ییتۆردۆم یېرادېڭ باتېپ
<br>
85
<br>
۸۵
<br>
ilig ögdülmişke taz‘iyet kılmışın ayur
<br>
ایلیگ اؤگدۆلمیشکه تعزیة قېلمېشېن آیور
<br>
beyt 6304.
<br>
بیت (۶۳۰۴)
<br>
eşitti ilig keldi ewdin turup
<br>
ائشیتتی ایلیگ کلدی ائودین توروپ
<br>
añar ta‘ziyet kıldı köñlin urup
<br>
آڭار تعزیت قېلدې کؤڭلین اوروپ
<br>
beyt 6305.
<br>
بیت (۶۳۰۵)
<br>
ilig aydı öglen ay ögdülmiş e
<br>
ایلیگ آیدې اؤگلن آی اؤگدۆلمیش ائ
<br>
du‘â birle itgil añar sen iş e
<br>
دعا بیرله ایتگیل آڭار سن ایش ائ
<br>
beyt 6306.
<br>
بیت (۶۳۰۶)
<br>
bayat yarlıkasu ol odğurmışığ
<br>
بایات یارلېقاسو اۏل اۏدغورمېشېغ
<br>
keçürsü anıñdın yazuk kılmışığ
<br>
کئچۆرسۆ آنېڭدېن یازوق قېلمېشېغ
<br>
beyt 6307.
<br>
بیت (۶۳۰۷)
<br>
bu kadğu üçün bérsü teñri muyan
<br>
بو قادغو اۆچۆن بیرسۆ تڭری مویان
<br>
bayattın sewinç bul tamudın emân
<br>
بایاتتېن سئوینچ بول تامودېن ایمان
<br>
beyt 6308.
<br>
بیت (۶۳۰۸)
<br>
kapuğ beklemiş sen yéme yol kesip
<br>
قاپوغ بکله‌میش سن ییمه یۏل کسیپ
<br>
yüzüñ kizlemiş sen tilin söz basıp
<br>
یۆزۆڭ کیزله‌میش سن تیلین سؤز باسېپ
<br>
beyt 6309.
<br>
بیت (۶۳۰۹)
<br>
seniñdin yaramaz bu yañlığ kılık
<br>
سنیڭدین یاراماز بو یاڭلېغ قېلېق
<br>
ukuşluğ yorımaz bu yolça yorık
<br>
اوقوشلوغ یۏرېماز بو یۏلچا یۏرېق
<br>
beyt 6310.
<br>
بیت (۶۳۱۰)
<br>
saña kim tegürdi maña ay bu küç
<br>
ساڭا کیم تگۆردی ماڭا آی بو کۆچ
<br>
ya kim öwkeledi ya kim kıldı öç
<br>
یا کیم اؤوکه‌له‌دی یا کیم قېلدې اؤچ
<br>
beyt 6311.
<br>
بیت (۶۳۱۱)
<br>
bayat hükmi erdi kadaşıñ öze
<br>
بایات حکمی ایردی قاداشېڭ اؤزه
<br>
yorıttı kazâsın sen öz kılk tüze
<br>
یۏرېتتې قضاسېن سن اؤز قېلق تۆزه
<br>
beyt 6312.
<br>
بیت (۶۳۱۲)
<br>
negüke ulır sen negü bu sığıt
<br>
نه‌گۆکه اولېر سن نه‌گۆ بو سېغېت
<br>
bu kılk edgü ermez munı sen ağıt
<br>
بو قېلق ائدگۆ ایرمز مونې سن آغېت
<br>
beyt 6313.
<br>
بیت (۶۳۱۳)
<br>
toğuğlı ölür ol ağığlı ilür
<br>
تۏغوغلې اؤلۆر اۏل آغېغلې ایلۆر
<br>
yorığlı tınur ol bérigli alur
<br>
یۏرېغلې تېنور اۏل بیریگلی آلور
<br>
beyt 6314.
<br>
بیت (۶۳۱۴)
<br>
kadaşıñ ölümi saña bolsu pend
<br>
قاداشېڭ اؤلۆمی ساڭا بۏلسو پند
<br>
seriñil muyan ur şeker bolsu kand
<br>
سریڭیل مویان اور شَکَر بۏلسو قند
<br>
beyt 6315.
<br>
بیت (۶۳۱۵)
<br>
ölürüg körügli tirig kalğuçı
<br>
اؤلۆرۆگ کؤرۆگلی تیریگ قالغوچې
<br>
kerek pend tutunsa kanı tutğuçı
<br>
کیرک پند توتونسا قانې توتغوچې
<br>
beyt 6316.
<br>
بیت (۶۳۱۶)
<br>
ölüg pendini bak ayur kör méni
<br>
اؤلۆگ پندینی باق آیور کؤر مینی
<br>
ölüm tuttı bardım tutar uş séni
<br>
اؤلۆم توتتې باردېم توتار اوش سینی
<br>
beyt 6317.
<br>
بیت (۶۳۱۷)
<br>
muñar meñzer emdi bu beytig okı
<br>
موڭار مڭزر ایمدی بو بیتیگ اۏقې
<br>
okıp ked köñülke alınğıl takı
<br>
اۏقېپ کد کؤڭۆلکه آلېنغېل تاقې
<br>
beyt 6318.
<br>
بیت (۶۳۱۸)
<br>
seniñde ozakı ölügli miñe
<br>
سنیڭده اۏزاقې اؤلۆگلی میڭه
<br>
bérür pend ayur uş maña kör maña
<br>
بیرۆر پند آیور اوش ماڭا کؤر ماڭا
<br>
beyt 6319.
<br>
بیت (۶۳۱۹)
<br>
usanıp yorıdım awındım üküş
<br>
اوسانېپ یۏرېدېم آوېندېم اۆکۆش
<br>
ölüm tuttı bardım kelir uş saña
<br>
اؤلۆم توتتې باردېم کلیر اوش ساڭا
<br>
beyt 6320.
<br>
بیت (۶۳۲۰)
<br>
ayıttı ilig ewre odğurmışığ
<br>
آیېتتې ایلیگ ائوره اۏدغورمېشېغ
<br>
neteg ölmişin hâl negü bilmişig
<br>
نه‌تگ اؤلمیشین حال نه‌گۆ بیلمیشیگ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6321.
<br>
بیت (۶۳۲۱)
<br>
ötündi iligke negü körmişin
<br>
اؤتۆندی ایلیگکه نه‌گۆ کؤرمیشین
<br>
ölürde vasiyyet itip kodmışın
<br>
اؤلۆرده وصیّت ایتیپ قۏدمېشېن
<br>
beyt 6322.
<br>
بیت (۶۳۲۲)
<br>
turup rekveˆ birle tayakın alıp
<br>
توروپ رئکوئˆ بیرله تایاقېن آلېپ
<br>
ilig utru urdı kumaru kılıp
<br>
ایلیگ اوترو اوردې قومارو قېلېپ
<br>
beyt 6323.
<br>
بیت (۶۳۲۳)
<br>
ayur uş kadaşım maña kodmışı
<br>
آیور اوش قاداشېم ماڭا قۏدمېشې
<br>
bu erdi neñi uş turu kalmışı
<br>
بو ایردی نڭی اوش تورو قالمېشې
<br>
beyt 6324.
<br>
بیت (۶۳۲۴)
<br>
ilig me kötürsü kumaru birin
<br>
ایلیگ مه کؤتۆرسۆ قومارو بیرین
<br>
kutadğay bu kün hem tusulğay yarın
<br>
قوتادغای بو کۆن هم توسولغای یارېن
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 6325.
<br>
بیت (۶۳۲۵)
<br>
ilig sundı aldı tayak elgiñe
<br>
ایلیگ سوندې آلدې تایاق ائلگیڭه
<br>
ayur bu kumaru kutadsu maña
<br>
آیور بو قومارو قوتادسو ماڭا
<br>
beyt 6326.
<br>
بیت (۶۳۲۶)
<br>
sen alğıl bu rekveˆ kadaşıñ özin
<br>
سن آلغېل بو رئکوئˆ قاداشېڭ اؤزین
<br>
munıñ birle üşgür tilese yüzin
<br>
مونېڭ بیرله اۆشگۆر تیله‌سه یۆزین
<br>
beyt 6327.
<br>
بیت (۶۳۲۷)
<br>
sunup aldı rekveˆ kör ögdülmişe
<br>
سونوپ آلدې رئکوئˆ کؤر اؤگدۆلمیشه
<br>
köñül bertti közde yuwuldı yaşa
<br>
کؤڭۆل بئرتتی کؤزده یووولدې یاشا
<br>
beyt 6328.
<br>
بیت (۶۳۲۸)
<br>
ilig aydı körgil bu ‘ibret bu kün
<br>
ایلیگ آیدې کؤرگیل بو عبرت بو کۆن
<br>
biriñe tap emdi sakınsa ögün
<br>
بیریڭه تاپ ایمدی ساقېنسا اؤگۆن
<br>
beyt 6329.
<br>
بیت (۶۳۲۹)
<br>
ol andağ tirildi tükedi ajun
<br>
اۏل آنداغ تیریلدی تۆکه‌دی آژون
<br>
takı kaldı artıp ay kılkı tüzün
<br>
تاقې قالدې آرتېپ آی قېلقې تۆزۆن
<br>
beyt 6330.
<br>
بیت (۶۳۳۰)
<br>
negü tér eşitgil kılınçı silig
<br>
نه‌گۆ تیر ائشیتگیل قېلېنچې سیلیگ
<br>
ukuş birle işke yetürmiş elig
<br>
اوقوش بیرله ایشکه یئتۆرمیش ائلیگ
<br>
beyt 6331.
<br>
بیت (۶۳۳۱)
<br>
üküş bolsa artmaz bu dünyâ neñi
<br>
اۆکۆش بۏلسا آرتماز بو دۆنیا نڭی
<br>
neçe me az erse yeter öz teñi
<br>
نئچه مه آز ایرسه یئتر اؤز تڭی
<br>
beyt 6332.
<br>
بیت (۶۳۳۲)
<br>
bu dünyâ müni miñ bir ol erdemi
<br>
بو دۆنیا مۆنی میڭ بیر اۏل اردمی
<br>
negü teg keçürse keçer âdemi
<br>
نه‌گۆ تگ کئچۆرسه کئچر آدمی
<br>
beyt 6333.
<br>
بیت (۶۳۳۳)
<br>
üküşlük ne asğı ölümde kédin
<br>
اۆکۆشلۆک نه آسغې اؤلۆمده کیدین
<br>
anı yégli sewnür seniñde adın
<br>
آنې ییگلی سئونۆر سنیڭده آدېن
<br>
beyt 6334.
<br>
بیت (۶۳۳۴)
<br>
kadaşıñ kodup kaçtı dünyâ neñin
<br>
قاداشېڭ قۏدوپ قاچتې دۆنیا نڭین
<br>
örüm kedti arpa yédi öz teñin
<br>
اؤرۆم کئدتی آرپا ییدی اؤز تڭین
<br>
beyt 6335.
<br>
بیت (۶۳۳۵)
<br>
keçürdi tiriglik toru ölmedi
<br>
کئچۆردی تیریگلیک تۏرو اؤلمه‌دی
<br>
anuk yéglilerke neñin kodmadı
<br>
آنوق ییگلیلرکه نڭین قۏدمادې
<br>
beyt 6336.
<br>
بیت (۶۳۳۶)
<br>
katığlandı tün kün yinitti yüki
<br>
قاتېغلاندې تۆن کۆن یینیتتی یۆکی
<br>
keçip bardı andın ajun emgeki
<br>
کئچیپ باردې آندېن آژون امگکی
<br>
beyt 6337.
<br>
بیت (۶۳۳۷)
<br>
ol itti işin kör kutuldı bu kün
<br>
اۏل ایتتی ایشین کؤر قوتولدې بو کۆن
<br>
biziñ iş ne erki yazılmaz tügün
<br>
بیزیڭ ایش نه ارکی یازېلماز تۆگۆن
<br>
beyt 6338.
<br>
بیت (۶۳۳۸)
<br>
ilig ötledi kör miñ edgü sözün
<br>
ایلیگ اؤتله‌دی کؤر میڭ ائدگۆ سؤزۆن
<br>
köñül hem karın urdı ötlep uzun
<br>
کؤڭۆل هم قارېن اوردې اؤتله‌پ اوزون
<br>
beyt 6339.
<br>
بیت (۶۳۳۹)
<br>
yana karşıka bardı ilig turup
<br>
یانا قارشېقا باردې ایلیگ توروپ
<br>
tüşüp kirdi ewke sakınçlığ bolup
<br>
تۆشۆپ کیردی ائوکه ساقېنچلېغ بۏلوپ
<br>
beyt 6340.
<br>
بیت (۶۳۴۰)
<br>
sakınç kıldı kaç kün bu ögdülmişe
<br>
ساقېنچ قېلدې قاچ کۆن بو اؤگدۆلمیشه
<br>
keçürdi bu kadğu yazıldı kaşa
<br>
کئچۆردی بو قادغو یازېلدې قاشا
<br>
beyt 6341.
<br>
بیت (۶۳۴۱)
<br>
unıttı bu kadğu sakınçığ yéme
<br>
اونېتتې بو قادغو ساقېنچېغ ییمه
<br>
yédi içti küldi sewindi yana
<br>
ییدی ایچتی کۆلدی سئویندی یانا
<br>
beyt 6342.
<br>
بیت (۶۳۴۲)
<br>
idi yakşı aymış bodun başlar er
<br>
ایدی یاقشې آیمېش بۏدون باشلار ار
<br>
bilig birle él kün işin işler er
<br>
بیلیگ بیرله ایل کۆن ایشین ایشلر ار
<br>
beyt 6343.
<br>
بیت (۶۳۴۳)
<br>
neçe kadğu sakınç séni bulnasa
<br>
نئچه قادغو ساقېنچ سینی بولناسا
<br>
yana ok küler köz neçe yığlasa
<br>
یانا اۏق کۆلر کؤز نئچه یېغلاسا
<br>
beyt 6344.
<br>
بیت (۶۳۴۴)
<br>
ajun öñdisi bu telimde berü
<br>
آژون اؤڭدیسی بو تلیمده بئرۆ
<br>
isiz edgü erter neçe yıllasa
<br>
ایسیز ائدگۆ ارتیر نئچه یېللاسا
<br>
beyt 6345.
<br>
بیت (۶۳۴۵)
<br>
sakınçın keçürdi kör ögdülmiş e
<br>
ساقېنچېن کئچۆردی کؤر اؤگدۆلمیش ائ
<br>
tapuğka baka turdı itti iş e
<br>
تاپوغقا باقا توردې ایتتی ایش ائ
<br>
beyt 6346.
<br>
بیت (۶۳۴۶)
<br>
harîslık bile ol tapuğ başladı
<br>
حریصلیک بیله اۏل تاپوغ باشلادې
<br>
kéçe tañda bardı işin işledi
<br>
کیچه تاڭدا باردې ایشین ایشله‌دی
<br>
ilig su’âli ögdülmişke
<br>
ایلیگ سؤالی اؤگدۆلمیشکه
<br>
beyt 6347.
<br>
بیت (۶۳۴۷)
<br>
okıdı ilig bir kün ögdülmişig
<br>
اۏقېدې ایلیگ بیر کۆن اؤگدۆلمیشیگ
<br>
ayıttı bodun hâli él kün işig
<br>
آیېتتې بۏدون حالی ایل کۆن ایشیگ
<br>
beyt 6348.
<br>
بیت (۶۳۴۸)
<br>
ayur él hâli ne bodun hâli ne
<br>
آیور ایل حالی نه بۏدون حالی نه
<br>
negü teg keçer emdi üdlek kün e
<br>
نه‌گۆ تگ کئچر ایمدی اۆدلک کۆن ائ
<br>
beyt 6349.
<br>
بیت (۶۳۴۹)
<br>
maña köz kulak sen işimni kamuğ
<br>
ماڭا کؤز قولاق سن ایشیمنی قاموغ
<br>
seniñdin tiler-men aça bir kapuğ
<br>
سنیڭدین تیلرمن آچا بیر قاپوغ
<br>
beyt 6350.
<br>
بیت (۶۳۵۰)
<br>
saña tegdi kaç kün bu kadğu sakınç
<br>
ساڭا تگدی قاچ کۆن بو قادغو ساقېنچ
<br>
tegümediñ işke işiñ ne erinç
<br>
تیگۆمه‌دیڭ ایشکه ایشیڭ نه ارینچ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6351.
<br>
بیت (۶۳۵۱)
<br>
yanut bérdi ögdülmiş aydı ay beg
<br>
یانوت بیردی اؤگدۆلمیش آیدې آی بگ
<br>
bodun hâli edgü du‘â artğu teg
<br>
بۏدون حالی ائدگۆ دعا آرتغو تگ
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6352.
<br>
بیت (۶۳۵۲)
<br>
biri söz boğuz köz bu şehvet otı
<br>
بیری سؤز بۏغوز کؤز بو شهوت اۏتې
<br>
bular ol kişike bu tâ‘at yutı
<br>
بولار اۏل کیشیکه بو طاعت یوتې
<br>
beyt 6353.
<br>
بیت (۶۳۵۳)
<br>
biri boğuzı tıdsa bir az sözlese
<br>
بیری بۏغوزې تېدسا بیر آز سؤزله‌سه
<br>
yırak tutsa özdin yarağsız usa
<br>
یېراق توتسا اؤزدین یاراغسېز اوسا
<br>
beyt 6354.
<br>
بیت (۶۳۵۴)
<br>
havâ ârzûlarka bolur erse erk
<br>
هاوا آرزولارقا بۏلور ایرسه ارک
<br>
buşup öwke kelse özin tutsa berk
<br>
بوشوپ اؤوکه کلسه اؤزین توتسا برک
<br>
beyt 6355.
<br>
بیت (۶۳۵۵)
<br>
ukuşluğ bu ol hem biliglig bu ol
<br>
اوقوشلوغ بو اۏل هم بیلیگلیگ بو اۏل
<br>
munı alsa bolğay ukuşluğ amul
<br>
مونې آلسا بۏلغای اوقوشلوغ آمول
<br>
beyt 6356.
<br>
بیت (۶۳۵۶)
<br>
ukuşluğ kişiler sözi öggü teg
<br>
اوقوشلوغ کیشیلر سؤزی اؤگگۆ تگ
<br>
köni tüz bolur ol özi belgü teg
<br>
کؤنی تۆز بۏلور اۏل اؤزی بلگۆ تگ
<br>
beyt 6357.
<br>
بیت (۶۳۵۷)
<br>
yarağsızka yakmaz yıratur özin
<br>
یاراغسېزقا یاقماز یېراتور اؤزین
<br>
kereksizni körmez yumıtur közin
<br>
کیرکسیزنی کؤرمز یومېتور کؤزین
<br>
ilig cevâbı ögdülmişke
<br>
ایلیگ جوابې اؤگدۆلمیشکه
<br>
beyt 6358.
<br>
بیت (۶۳۵۸)
<br>
ilig aydı körklüg ayur sen bu söz
<br>
ایلیگ آیدې کؤرکلۆگ آیور سن بو سؤز
<br>
asığlığ-turur bu sözüg artuk öz
<br>
آسېغلېغ تورور بو سؤزۆگ آرتوق اؤز
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6359.
<br>
بیت (۶۳۵۹)
<br>
sefâcı-turur bu et öz me otun
<br>
صفاچې تورور بو ائت اؤز مه اۏتون
<br>
cefâka cefâ kıl özüñni tutun
<br>
جفاقا جفا قېل اؤزۆڭنی توتون
<br>
beyt 6360.
<br>
بیت (۶۳۶۰)
<br>
neçe edgü kılsa et özke sewe
<br>
نئچه ائدگۆ قېلسا ائت اؤزکه سئوه
<br>
añar ança yawlak kılur bu cefâ
<br>
آڭار آنچا یاولاق قېلور بو جفا
<br>
beyt 6361.
<br>
بیت (۶۳۶۱)
<br>
yéme yakşı aymış kişi üdrümi
<br>
ییمه یاقشې آیمېش کیشی اۆدرۆمی
<br>
cefâçı et özke otı hem emi
<br>
جفاچې ائت اؤزکه اۏتې هم ائمی
<br>
beyt 6362.
<br>
بیت (۶۳۶۲)
<br>
vefâ kimke kıldıñ cefâka anun
<br>
وفا کیمکه قېلدېڭ جفاقا آنون
<br>
cefâçı cefâsın tegürgey künün
<br>
جفاچې جفاسېن تگۆرگَی کۆنۆن
<br>
beyt 6363.
<br>
بیت (۶۳۶۳)
<br>
kimi edgü tuttuñ añar korku tur
<br>
کیمی ائدگۆ توتتوڭ آڭار قۏرقو تور
<br>
séni isizin ol ulıtğay ünün
<br>
سینی ایسیزین اۏل اولېتغای اۆنۆن
<br>
beyt 6364.
<br>
بیت (۶۳۶۴)
<br>
ay ilig bu üç ara semzi yawuz
<br>
آی ایلیگ بو اۆچ آرا سئمزی یاووز
<br>
biri ıt biri kuş birisi et öz
<br>
بیری اېت بیری قوش بیریسی ائت اؤز
<br>
beyt 6365.
<br>
بیت (۶۳۶۵)
<br>
açurğu bularığ yolın tutsa ked
<br>
آچورغو بولارېغ یۏلېن توتسا کد
<br>
anın yolka kirse boyun egse ked
<br>
آنېن یۏلقا کیرسه بۏیون ایگسه کد
<br>
beyt 6366.
<br>
بیت (۶۳۶۶)
<br>
yolın kısmasa kuş meñin edlemez
<br>
یۏلېن قېسماسا قوش مڭین ائدله‌مز
<br>
semiz bolsa ıt tok awın awlamaz
<br>
سمیز بۏلسا اېت تۏق آوېن آولاماز
<br>
beyt 6367.
<br>
بیت (۶۳۶۷)
<br>
et öz todsa kansa bolur buğrağu
<br>
ائت اؤز تۏدسا قانسا بۏلور بوغراغو
<br>
kaçar edgülerin süre ıdmağu
<br>
قاچار ائدگۆلرین سۆره اېدماغو
<br>
beyt 6368.
<br>
بیت (۶۳۶۸)
<br>
kuşuñ awlamasa bir ördek yas ol
<br>
قوشوڭ آولاماسا بیر اؤردک یاس اۏل
<br>
ıtu kodsa awın yası bir as ol
<br>
اېتو قۏدسا آوېن یاسې بیر آس اۏل
<br>
beyt 6369.
<br>
بیت (۶۳۶۹)
<br>
özüñ buğrağursa bedütse boyun
<br>
اؤزۆڭ بوغراغورسا بدۆتسه بۏیون
<br>
séni otka tartar ulıtur ünün
<br>
سینی اۏتقا تارتار اولېتور اۆنۆن
<br>
beyt 6370.
<br>
بیت (۶۳۷۰)
<br>
meñilig-turur kör meñi yok çığay
<br>
مڭیلیگ تورور کؤر مڭی یۏق چېغای
<br>
barın tap kılıp ol yorır köñli bay
<br>
بارېن تاپ قېلېپ اۏل یۏرېر کؤڭلی بای
<br>
beyt 6371.
<br>
بیت (۶۳۷۱)
<br>
egin bütse boğuzın todursa aşın
<br>
اگین بۆتسه بۏغوزېن تۏدورسا آشېن
<br>
kılur teñri tapğı iter ol işin
<br>
قېلور تڭری تاپغې ایتر اۏل ایشین
<br>
beyt 6372.
<br>
بیت (۶۳۷۲)
<br>
uluğluk bu devlet bu kut kıw kişig
<br>
اولوغلوق بو دَولت بو قوت قېو کیشیگ
<br>
küwezlikke tartar kodup öz işig
<br>
کۆوزلیککه تارتار قۏدوپ اؤز ایشیگ
<br>
beyt 6373.
<br>
بیت (۶۳۷۳)
<br>
küwezlik bayattın yıratur kuluğ
<br>
کۆوه‌زلیک بایاتتېن یېراتور قولوغ
<br>
ukuşluğ yorımaz bu yañlığ yoluğ
<br>
اوقوشلوغ یۏرېماز بو یاڭلېغ یۏلوغ
<br>
beyt 6374.
<br>
بیت (۶۳۷۴)
<br>
çığay ma ölür ök yéme bay ölür
<br>
چېغای ما اؤلۆر اؤک ییمه بای اؤلۆر
<br>
iki böz iletür kara yér bolur
<br>
ایکی بؤز ایلتۆر قارا ییر بۏلور
<br>
beyt 6375.
<br>
بیت (۶۳۷۵)
<br>
çığay ölse kutlur kiter emgeki
<br>
چېغای اؤلسه قوتلور کیتر امگکی
<br>
bay ölse kalur neñ iletür yüki
<br>
بای اؤلسه قالور نڭ ایلتۆر یۆکی
<br>
beyt 6376.
<br>
بیت (۶۳۷۶)
<br>
muñar meñzer emdi bu söz belgülüg
<br>
موڭار مڭزر ایمدی بو سؤز بلگۆلۆگ
<br>
bu sözde özüñke kötürgil ülüg
<br>
بو سؤزده اؤزۆڭکه کؤتۆرگیل اۆلۆگ
<br>
beyt 6377.
<br>
بیت (۶۳۷۷)
<br>
ay ni‘met idisi ölüm mihnetiñ
<br>
آی نعمت ایدیسی اؤلۆم محنتیڭ
<br>
ay mihnet idisi ölüm ni‘metiñ
<br>
آی محنت ایدیسی اؤلۆم نعمتیڭ
<br>
beyt 6378.
<br>
بیت (۶۳۷۸)
<br>
çığay ölse kutlur kiter emgeki
<br>
چېغای اؤلسه قوتلور کیتر امگکی
<br>
ölüm tutsa ay bay sakış bérmekiñ
<br>
اؤلۆم توتسا آی بای ساقېش بیرمکیڭ
<br>
ilig sözi ögdülmişke
<br>
ایلیگ سؤزی اؤگدۆلمیشکه
<br>
beyt 6379.
<br>
بیت (۶۳۷۹)
<br>
yana aydı ilig bu dünyâ içi
<br>
یانا آیدې ایلیگ بو دۆنیا ایچی
<br>
yılanı çadanı telim tikgüçi
<br>
یېلانې چادانې تلیم تیکگۆچی
<br>
beyt 6380.
<br>
بیت (۶۳۸۰)
<br>
aşı az yégüke ağusı üküş
<br>
آشې آز ییگۆکه آغوسې اۆکۆش
<br>
yana öñdisi az üküşi söküş
<br>
یانا اؤڭدیسی آز اۆکۆشی سؤکۆش
<br>
beyt 6381.
<br>
بیت (۶۳۸۱)
<br>
ukuşluğ sunup alğusı az neñi
<br>
اوقوشلوغ سونوپ آلغوسې آز نڭی
<br>
biliglig açıp az yégüsi meñi
<br>
بیلیگلیگ آچېپ آز ییگۆسی مڭی
<br>
beyt 6382.
<br>
بیت (۶۳۸۲)
<br>
biligsizke uçmak-turur bu ajun
<br>
بیلیگسیزکه اوچماق تورور بو آژون
<br>
erej birle awnur yorır muñsuzun
<br>
ارژ بیرله آونور یۏرېر موڭسوزون
<br>
beyt 6383.
<br>
بیت (۶۳۸۳)
<br>
tiken ol ukuşluğka dünyâ tolu
<br>
تیکن اۏل اوقوشلوغقا دۆنیا تۏلو
<br>
adak ursa yérke kirür saklağu
<br>
آداق اورسا ییرکه کیرۆر ساقلاغو
<br>
beyt 6384.
<br>
بیت (۶۳۸۴)
<br>
ağu ol biligligke dünyâ içi
<br>
آغو اۏل بیلیگلیگکه دۆنیا ایچی
<br>
anın aş yéyümez üzer öz küçi
<br>
آنېن آش یییۆمز اۆزر اؤز کۆچی
<br>
beyt 6385.
<br>
بیت (۶۳۸۵)
<br>
anın kaçtı zâhid oğul kız kodup
<br>
آنېن قاچتې زاهد اۏغول قېز قۏدوپ
<br>
munın kodtı ‘âbid tapuğka udup
<br>
مونېن قۏدتې عابد تاپوغقا اودوپ
<br>
beyt 6386.
<br>
بیت (۶۳۸۶)
<br>
bu kün biz ilinmiş-tururmız muñar
<br>
بو کۆن بیز ایلینمیش تورورمېز موڭار
<br>
küdezsün bayat bu belâdin sıñar
<br>
کۆدزسۆن بایات بو بلادین سېڭار
<br>
ögdülmiş cevâbı iligke
<br>
اؤگدۆلمیش جوابې ایلیگکه
<br>
beyt 6387.
<br>
بیت (۶۳۸۷)
<br>
yanut bérdi ögdülmiş aydı bu söz
<br>
یانوت بیردی اؤگدۆلمیش آیدې بو سؤز
<br>
tükel söz çını ol ukuş birle tüz
<br>
تۆکل سؤز چېنې اۏل اوقوش بیرله تۆز
<br>
beyt 6388.
<br>
بیت (۶۳۸۸)
<br>
körü barsa dünyâ kılınçı teñi
<br>
کؤرۆ بارسا دۆنیا قېلېنچې تڭی
<br>
yégen yél büke teg bu kılkı yañı
<br>
ییگن ییل بۆکه تگ بو قېلقې یاڭې
<br>
beyt 6389.
<br>
بیت (۶۳۸۹)
<br>
özi igdür ök san özi semritür
<br>
اؤزی ایگدۆر اؤک سان اؤزی سمریتۆر
<br>
özi ök etin yér özi yawrıtur
<br>
اؤزی اؤک ائتین ییر اؤزی یاورېتور
<br>
beyt 6390.
<br>
بیت (۶۳۹۰)
<br>
baka barsa yetrü ajun hâlini
<br>
باقا بارسا یئترۆ آژون حالېنې
<br>
eñip kalğu tañlap kör uksa anı
<br>
ایڭیپ قالغو تاڭلاپ کؤر اوقسا آنې
<br>
beyt 6391.
<br>
بیت (۶۳۹۱)
<br>
apalı havâlı ajunka ilip
<br>
آپالې حوالې آژونقا ایلیپ
<br>
uruğ yadtı dünyâ içinde kelip
<br>
اوروغ یادتې دۆنیا ایچینده کلیپ
<br>
beyt 6392.
<br>
بیت (۶۳۹۲)
<br>
olarda berü tut bu üdke tegi
<br>
اۏلاردا بئرۆ توت بو اۆدکه تگی
<br>
ne yañlığ eren koptı begler begi
<br>
نه یاڭلېغ ارن قۏپتې بگلر بگی
<br>
beyt 6393.
<br>
بیت (۶۳۹۳)
<br>
kayu bilge tuğdı kayu alp atım
<br>
قایو بیلگه توغدې قایو آلپ آتېم
<br>
kayu kür küwez er kaya teg yalım
<br>
قایو کۆر کۆوز ار قایا تگ یالېم
<br>
beyt 6394.
<br>
بیت (۶۳۹۴)
<br>
kayusı ukuşluğ kayusı bügü
<br>
قایوسې اوقوشلوغ قایوسې بۆگۆ
<br>
kayu tilve munduz kayu ermegü
<br>
قایو تیلوه موندوز قایو ایرمه‌گۆ
<br>
beyt 6395.
<br>
بیت (۶۳۹۵)
<br>
neçe sawçı tuğdı okıtçı amul
<br>
نئچه ساوچې توغدې اۏقېتچې آمول
<br>
bayat hükmi birle ayu bérdi yol
<br>
بایات حکمی بیرله آیو بیردی یۏل
<br>
beyt 6396.
<br>
بیت (۶۳۹۶)
<br>
kayu az yaşadı kayusı uzun
<br>
قایو آز یاشادې قایوسې اوزون
<br>
kayu baş kötürdi bedükrek sözün
<br>
قایو باش کؤتۆردی بدۆکره‌ک سؤزۆن
<br>
beyt 6397.
<br>
بیت (۶۳۹۷)
<br>
kayusı törütmiş idike turup
<br>
قایوسې تؤرۆتمیش ایدیکه توروپ
<br>
yağı teg ok attı yasını kurup
<br>
یاغې تگ اۏق آتتې یاسېنې قوروپ
<br>
beyt 6398.
<br>
بیت (۶۳۹۸)
<br>
okığıl bu beytig negü tér eşit
<br>
اۏقېغېل بو بیتیگ نه‌گۆ تیر ائشیت
<br>
uka barğıl emdi özüñ kılkı it
<br>
اوقا بارغېل ایمدی اؤزۆڭ قېلقې ایت
<br>
beyt 6399.
<br>
بیت (۶۳۹۹)
<br>
kerek bilge bolğıl kerek miñ yaşa
<br>
کیرک بیلگه بۏلغېل کیرک میڭ یاشا
<br>
tutup bütrü ajun erejin aşa
<br>
توتوپ بۆترۆ آژون ارژین آشا
<br>
beyt 6400.
<br>
بیت (۶۴۰۰)
<br>
âhır ölgü özüñ kara yér bolup
<br>
آخر اؤلگۆ اؤزۆڭ قارا ییر بۏلوپ
<br>
ölüm tutsa éltür ökünçün yaşa
<br>
اؤلۆم توتسا ایلتۆر اؤکۆنچۆن یاشا
<br>
beyt 6401.
<br>
بیت (۶۴۰۱)
<br>
neçe edgü koptı bu bilge bügü
<br>
نئچه ائدگۆ قۏپتې بو بیلگه بۆگۆ
<br>
tilep bulmadılar tiriglik yégü
<br>
تیلپ بولمادېلار تیریگلیک ییگۆ
<br>
beyt 6402.
<br>
بیت (۶۴۰۲)
<br>
bu kün kör neçe toğmaduk teg bolup
<br>
بو کۆن کؤر نئچه تۏغمادوق تگ بۏلوپ
<br>
kara yér katında yaturlar ölüp
<br>
قارا ییر قاتېندا یاتورلار اؤلۆپ
<br>
beyt 6403.
<br>
بیت (۶۴۰۳)
<br>
ne törlüg ne yañlığ kişi koptı kör
<br>
نه تؤرلۆگ نه یاڭلېغ کیشی قۏپتې کؤر
<br>
yağız yér olarığ yédi optı kör
<br>
یاغېز ییر اۏلارېغ ییدی اۏپتې کؤر
<br>
beyt 6404.
<br>
بیت (۶۴۰۴)
<br>
itiglig sarây ordu karşı kodup
<br>
ایتیگلیگ سارای اۏردو قارشې قۏدوپ
<br>
yağız yér töşenip yaturlar küdüp
<br>
یاغېز ییر تؤشنیپ یاتورلار کۆدۆپ
<br>
beyt 6405.
<br>
بیت (۶۴۰۵)
<br>
udırmu üni yok ya tınmaz tını
<br>
اودېرمو اۆنی یۏق یا تېنماز تېنې
<br>
negü erki hâli biligli kanı
<br>
نه‌گۆ ارکی حالی بیلیگلی قانې
<br>
beyt 6406.
<br>
بیت (۶۴۰۶)
<br>
olar barça muñluğ bu kün edgüke
<br>
اۏلار بارچا موڭلوغ بو کۆن ائدگۆکه
<br>
eligleri yetmez yégü kedgüke
<br>
ائلیگلری یئتمز ییگۆ کدگۆکه
<br>
beyt 6407.
<br>
بیت (۶۴۰۷)
<br>
ökünçün yaturlar kör ınçıklayu
<br>
اؤکۆنچۆن یاتورلار کؤر اېنچېقلایو
<br>
küsep edgülükni miñ ârzû yéyü
<br>
کۆسپ ائدگۆلۆکنی میڭ آرزو یییۆ
<br>
beyt 6408.
<br>
بیت (۶۴۰۸)
<br>
bayat bérdi bizke bu kün bu künüg
<br>
بایات بیردی بیزکه بو کۆن بو کۆنۆگ
<br>
yawa kılsa bolmaz bu bulmış üdüg
<br>
یاوا قېلسا بۏلماز بو بولمېش اۆدۆگ
<br>
beyt 6409.
<br>
بیت (۶۴۰۹)
<br>
bayat bérsü tevfîk bu künde naru
<br>
بایات بیرسۆ تَوفیق بو کۆنده نارو
<br>
kamuğ edgülükke ay edgü törü
<br>
قاموغ ائدگۆلۆککه آی ائدگۆ تؤرۆ
<br>
beyt 6410.
<br>
بیت (۶۴۱۰)
<br>
tilin bérdi alkış kör ögdülmişe
<br>
تیلین بیردی آلقېش کؤر اؤگدۆلمیشه
<br>
ayur ay bügü beg uzun kéç yaşa
<br>
آیور آی بۆگۆ بگ اوزون کیچ یاشا
<br>
beyt 6411.
<br>
بیت (۶۴۱۱)
<br>
ajun kalmasunı seniñsiz kuruğ
<br>
آژون قالماسونې سنیڭسیز قوروغ
<br>
bayat kesmesüni seniñdin uruğ
<br>
بایات کسمه‌سۆنی سنیڭدین اوروغ
<br>
beyt 6412.
<br>
بیت (۶۴۱۲)
<br>
negü erse ârzû tilekiñ kamuğ
<br>
نه‌گۆ ایرسه آرزو تیلکیڭ قاموغ
<br>
aça bérsü teñri saña ol kapuğ
<br>
آچا بیرسۆ تڭری ساڭا اۏل قاپوغ
<br>
beyt 6413.
<br>
بیت (۶۴۱۳)
<br>
negü erse ârzû tilekiñ takı
<br>
نه‌گۆ ایرسه آرزو تیلکیڭ تاقې
<br>
tükel bérsü teñri saña ay akı
<br>
تۆکل بیرسۆ تڭری ساڭا آی آقې
<br>
beyt 6414.
<br>
بیت (۶۴۱۴)
<br>
sewinçin awınçın tirilgil uzun
<br>
سئوینچین آوېنچېن تیریلگیل اوزون
<br>
erejlengil ança ay kılkı tüzün
<br>
ارژلنگیل آنچا آی قېلقې تۆزۆن
<br>
beyt 6415.
<br>
بیت (۶۴۱۵)
<br>
dirîğâ seniñ teg kişiler ölüp
<br>
دریغا سنیڭ تگ کیشیلر اؤلۆپ
<br>
kara yérde yatsa süñüki ulup
<br>
قارا ییرده یاتسا سۆڭۆکی اولوپ
<br>
beyt 6416.
<br>
بیت (۶۴۱۶)
<br>
negü kılğu teñri bu dünyâ işi
<br>
نه‌گۆ قېلغو تڭری بو دۆنیا ایشی
<br>
bu yañlığ törütmiş ay ilçi başı
<br>
بو یاڭلېغ تؤرۆتمیش آی ایلچی باشې
<br>
beyt 6417.
<br>
بیت (۶۴۱۷)
<br>
neçe ölse bolmaz séni teg ölüg
<br>
نئچه اؤلسه بۏلماز سینی تگ اؤلۆگ
<br>
özüñ edgülerdin ilindi ülüg
<br>
اؤزۆڭ ائدگۆلردین ایلیندی اۆلۆگ
<br>
beyt 6418.
<br>
بیت (۶۴۱۸)
<br>
kerek öl kerek kéç yaşağıl uzun
<br>
کیرک اؤل کیرک کیچ یاشاغېل اوزون
<br>
atıñ edgü birle yadıldı sözün
<br>
آتېڭ ائدگۆ بیرله یادېلدې سؤزۆن
<br>
beyt 6419.
<br>
بیت (۶۴۱۹)
<br>
seweriñ üküş bolsu sewmezleriñ
<br>
سئوریڭ اۆکۆش بۏلسو سئومزلریڭ
<br>
saçılsu birerin kéñüsü yériñ
<br>
ساچېلسو بیررین کیڭۆسۆ ییریڭ
<br>
beyt 6420.
<br>
بیت (۶۴۲۰)
<br>
yér öpti turup çıktı kesti sözin
<br>
ییر اؤپتی توروپ چېقتې کستی سؤزین
<br>
atın mindi urdı ewiñe yüzin
<br>
آتېن میندی اوردې ائویڭه یۆزین
<br>
beyt 6421.
<br>
بیت (۶۴۲۱)
<br>
kelip tüşti kirdi ewiñe yorıp
<br>
کلیپ تۆشتی کیردی ائویڭه یۏرېپ
<br>
yédi içti yattı bir ança serip
<br>
ییدی ایچتی یاتتې بیر آنچا سریپ
<br>
beyt 6422.
<br>
بیت (۶۴۲۲)
<br>
yana koptı erte işin başladı
<br>
یانا قۏپتې ارته ایشین باشلادې
<br>
ayu bérdi kördi özi işledi
<br>
آیو بیردی کؤردی اؤزی ایشله‌دی
<br>
beyt 6423.
<br>
بیت (۶۴۲۳)
<br>
köñül til köni tuttı tüzdi yorık
<br>
کؤڭۆل تیل کؤنی توتتې تۆزدی یۏرېق
<br>
kamuğ egriler köndi itti kılık
<br>
قاموغ اگریلر کؤندی ایتتی قېلېق
<br>
beyt 6424.
<br>
بیت (۶۴۲۴)
<br>
itildi ajun arttı ed kü du‘â
<br>
ایتیلدی آژون آرتتې ائد کۆ دعا
<br>
kutadtı küni künde edgü du‘â
<br>
قوتادتې کۆنی کۆنده ائدگۆ دعا
<br>
beyt 6425.
<br>
بیت (۶۴۲۵)
<br>
olar bardı kaldı ol edgü atı
<br>
اۏلار باردې قالدې اۏل ائدگۆ آتې
<br>
yitip barğu ermez atı hürmeti
<br>
ییتیپ بارغو ایرمز آتې حرمتی
<br>
beyt 6426.
<br>
بیت (۶۴۲۶)
<br>
körü barğıl emdi bu yañlığ kişi
<br>
کؤرۆ بارغېل ایمدی بو یاڭلېغ کیشی
<br>
kişimü bolur bu firişte işi
<br>
کیشیمۆ بۏلور بو فرشته ایشی
<br>
beyt 6427.
<br>
بیت (۶۴۲۷)
<br>
kişi erdi erse olar ne üdün
<br>
کیشی ایردی ایرسه اۏلار نه اۆدۆن
<br>
negü ol ayu bér bu künki bodun
<br>
نه‌گۆ اۏل آیو بیر بو کۆنکی بۏدون
<br>
beyt 6428.
<br>
بیت (۶۴۲۸)
<br>
kalı biz kişi ersemiz ay bügü
<br>
قالې بیز کیشی ایرسه‌میز آی بۆگۆ
<br>
olarığ séziksiz firişte tigü
<br>
اۏلارېغ سیزیکسیز فرشته تیگۆ
<br>
beyt 6429.
<br>
بیت (۶۴۲۹)
<br>
olarnıñ kılınçı ne kılkı sözi
<br>
اۏلارنېڭ قېلېنچې نه قېلقې سؤزی
<br>
eşitip kutadğu ol edgü izi
<br>
ائشیتیپ قوتادغو اۏل ائدگۆ ایزی
<br>
beyt 6430.
<br>
بیت (۶۴۳۰)
<br>
ukuşluğ ukar ol biliglig bilir
<br>
اوقوشلوغ اوقار اۏل بیلیگلیگ بیلیر
<br>
ölür öz bu dünyâ séziksiz kalır
<br>
اؤلۆر اؤز بو دۆنیا سیزیکسیز قالېر
<br>
beyt 6431.
<br>
بیت (۶۴۳۱)
<br>
bulunmış bu üd kün yawa kılmadın
<br>
بولونمېش بو اۆد کۆن یاوا قېلمادېن
<br>
tapuğ kılğu tegmez munıñda adın
<br>
تاپوغ قېلغو تگمز مونېڭدا آدېن
<br>
beyt 6432.
<br>
بیت (۶۴۳۲)
<br>
munıñda uluğ pend takı ne bolur
<br>
مونېڭدا اولوغ پند تاقې نه بۏلور
<br>
seniñde ozakı ölür köz körür
<br>
سنیڭده اۏزاقې اؤلۆر کؤز کؤرۆر
<br>
beyt 6433.
<br>
بیت (۶۴۳۳)
<br>
kalır karşı ordu saraylar kamuğ
<br>
قالېر قارشې اۏردو سارایلار قاموغ
<br>
anı bend tutumaz bu öz ay uluğ
<br>
آنې بند توتوماز بو اؤز آی اولوغ
<br>
beyt 6434.
<br>
بیت (۶۴۳۴)
<br>
neçe karşı ordu neçe berk tura
<br>
نئچه قارشې اۏردو نئچه برک تورا
<br>
ölüm buzdı kıldı kara yér kör e
<br>
اؤلۆم بوزدې قېلدې قارا ییر کؤر ائ
<br>
beyt 6435.
<br>
بیت (۶۴۳۵)
<br>
neçe kend uluş bağ çéçekliklerig
<br>
نئچه کند اولوش باغ چیچکلیکلریگ
<br>
kuruğ kodtı kör bu ölüm ay tirig
<br>
قوروغ قۏدتې کؤر بو اؤلۆم آی تیریگ
<br>
beyt 6436.
<br>
بیت (۶۴۳۶)
<br>
kalır karşı ordu saray pâk saña
<br>
قالېر قارشې اۏردو سارای پاک ساڭا
<br>
alıp sen tutar sen bu bend tép maña
<br>
آلېپ سن توتار سن بو بند تیپ ماڭا
<br>
beyt 6437.
<br>
بیت (۶۴۳۷)
<br>
kalın sü idisi ajunçı kanı
<br>
قالېن سۆ ایدیسی آژونچې قانې
<br>
süsin kodtı boldı kara yér sanı
<br>
سۆسین قۏدتې بۏلدې قارا ییر سانې
<br>
beyt 6438.
<br>
بیت (۶۴۳۸)
<br>
kanı ol suk ilçi ilim az tédi
<br>
قانې اۏل سوق ایلچی ایلیم آز تیدی
<br>
üküş él küçedi yéyü bilmedi
<br>
اۆکۆش ایل کۆچه‌دی یییۆ بیلمه‌دی
<br>
beyt 6439.
<br>
بیت (۶۴۳۹)
<br>
kanı ol küçegli kişiler yérin
<br>
قانې اۏل کۆچگلی کیشیلر ییرین
<br>
kulaç yér alındı yatur ınçıkın
<br>
قولاچ ییر آلېندې یاتور اېنچېقېن
<br>
beyt 6440.
<br>
بیت (۶۴۴۰)
<br>
kanı ol müsülmân kanı tökgüçi
<br>
قانې اۏل مسلمان قانې تؤکگۆچی
<br>
nelük kirdi yérke kanı ol küçi
<br>
نه‌لۆک کیردی ییرکه قانې اۏل کۆچی
<br>
beyt 6441.
<br>
بیت (۶۴۴۱)
<br>
kanı ol kişig satğağuçı kişi
<br>
قانې اۏل کیشیگ ساتغاغوچې کیشی
<br>
nelük boldı satğağ kara yér tuşı
<br>
نه‌لۆک بۏلدې ساتغاغ قارا ییر توشې
<br>
beyt 6442.
<br>
بیت (۶۴۴۲)
<br>
kanı ol tütüşügli dünyâ üçün
<br>
قانې اۏل تۆتۆشۆگلی دۆنیا اۆچۆن
<br>
turu kaldı dünyâ ol öldi küçün
<br>
تورو قالدې دۆنیا اۏل اؤلدی کۆچۆن
<br>
beyt 6443.
<br>
بیت (۶۴۴۳)
<br>
kanı ol tirigli tawar kodmadın
<br>
قانې اۏل تیریگلی تاوار قۏدمادېن
<br>
iki böz iletti tilemez adın
<br>
ایکی بؤز ایلتتی تیله‌مز آدېن
<br>
beyt 6444.
<br>
بیت (۶۴۴۴)
<br>
kanı ol üküş yér tilegli kişi
<br>
قانې اۏل اۆکۆش ییر تیلگلی کیشی
<br>
kara yér töşendi itildi işi
<br>
قارا ییر تؤشندی ایتیلدی ایشی
<br>
beyt 6445.
<br>
بیت (۶۴۴۵)
<br>
bu yañlığ-turur dünyâ hâli kamuğ
<br>
بو یاڭلېغ تورور دۆنیا حالی قاموغ
<br>
ukuş birle körgil açılğay kapuğ
<br>
اوقوش بیرله کؤرگیل آچېلغای قاپوغ
<br>
beyt 6446.
<br>
بیت (۶۴۴۶)
<br>
erejleri emgek sewinçi sakınç
<br>
ارژلری امگک سئوینچی ساقېنچ
<br>
ağırı uçuzluk awınçı irinç
<br>
آغېرې اوچوزلوق آوېنچې ایرینچ
<br>
beyt 6447.
<br>
بیت (۶۴۴۷)
<br>
negü kelse yüdgil sen ınçıklama
<br>
نه‌گۆ کلسه یۆدگیل سن اېنچېقلاما
<br>
erej erse erter ne emgek yéme
<br>
ارژ ایرسه ارتیر نه امگک ییمه
<br>
beyt 6448.
<br>
بیت (۶۴۴۸)
<br>
eşitgil negü tér bilig bérgüçi
<br>
ائشیتگیل نه‌گۆ تیر بیلیگ بیرگۆچی
<br>
ay emgek bile sen sabır kılğuçı
<br>
آی امگک بیله سن صابر قېلغوچې
<br>
beyt 6449.
<br>
بیت (۶۴۴۹)
<br>
ay ni‘met idisi şükür kıl yégil
<br>
آی نعمت ایدیسی شکر قېل ییگیل
<br>
ay mihnet idisi habır kıl egil
<br>
آی محنت ایدیسی هابېر قېل اگیل
<br>
beyt 6450.
<br>
بیت (۶۴۵۰)
<br>
sabır kılsa mihnet bolur ni‘metiñ
<br>
صابر قېلسا محنت بۏلور نعمتیڭ
<br>
şükür kılsa nimetka artar tigil
<br>
شکر قېلسا نعمتکه آرتار تیگیل
<br>
beyt 6451.
<br>
بیت (۶۴۵۱)
<br>
körü bar ay bilge bu künki üdüg
<br>
کؤرۆ بار آی بیلگه بو کۆنکی اۆدۆگ
<br>
öñin boldı barça kamuğ iş küdüg
<br>
اؤڭین بۏلدې بارچا قاموغ ایش کۆدۆگ
<br>
beyt 6452.
<br>
بیت (۶۴۵۲)
<br>
biliglig uçuz boldı tutnur özin
<br>
بیلیگلیگ اوچوز بۏلدې توتنور اؤزین
<br>
ukuşluğ ağın boldı açmaz sözin
<br>
اوقوشلوغ آغېن بۏلدې آچماز سؤزین
<br>
beyt 6453.
<br>
بیت (۶۴۵۳)
<br>
telim boldı élde bu yawlak kişi
<br>
تلیم بۏلدې ایلده بو یاولاق کیشی
<br>
yawaş boldı satğağ kötürmez başı
<br>
یاواش بۏلدې ساتغاغ کؤتۆرمز باشې
<br>
beyt 6454.
<br>
بیت (۶۴۵۴)
<br>
borun yüz yuğuçı namâz kodğuçı
<br>
بۏرون یۆز یوغوچې ناماز قۏدغوچې
<br>
kür ersig atandı yorıtur küçi
<br>
کۆر ارسیگ آتاندې یۏرېتور کۆچی
<br>
beyt 6455.
<br>
بیت (۶۴۵۵)
<br>
fesâd fisk idisi atandı eren
<br>
فساد فسق ایدیسی آتاندې ارن
<br>
bor içmez kişi atı boldı saran
<br>
بۏر ایچمز کیشی آتې بۏلدې ساران
<br>
beyt 6456.
<br>
بیت (۶۴۵۶)
<br>
namâz rûzaˆ birle yorığlı kişi
<br>
ناماز روزه بیرله یۏرېغلې کیشی
<br>
munâfik atandı ay élçi başı
<br>
منافق آتاندې آی ایلچی باشې
<br>
beyt 6457.
<br>
بیت (۶۴۵۷)
<br>
halâl yitti barça haram üstedi
<br>
حلال ییتتی بارچا حرام اۆسته‌دی
<br>
harâm yégli köñlin kara kir tudı
<br>
حرام ییگلی کؤڭلین قارا کیر تودې
<br>
beyt 6458.
<br>
بیت (۶۴۵۸)
<br>
halâl atı kaldı körüglisi yok
<br>
حلال آتې قالدې کؤرۆگلیسی یۏق
<br>
harâm karma boldı toduğlısı yok
<br>
حرام قارما بۏلدې تۏدوغلېسې یۏق
<br>
beyt 6459.
<br>
بیت (۶۴۵۹)
<br>
kanı bu harâmıñ haram tégüçi
<br>
قانې بو حرامېڭ حرام تیگۆچی
<br>
harâmığ kodup bir halâl yégüçi
<br>
حرامېغ قۏدوپ بیر حلال ییگۆچی
<br>
beyt 6460.
<br>
بیت (۶۴۶۰)
<br>
sakınuk tégüçi kim ol çın köni
<br>
ساقېنوق تیگۆچی کیم اۏل چېن کؤنی
<br>
könilik küni bar yarutur küni
<br>
کؤنیلیک کۆنی بار یاروتور کۆنی
<br>
beyt 6461.
<br>
بیت (۶۴۶۱)
<br>
harâm birle artuk karardı köñül
<br>
حرام بیرله آرتوق قاراردې کؤڭۆل
<br>
halâl kayda bulğu tilep ay oğul
<br>
حلال قایدا بولغو تیلپ آی اۏغول
<br>
beyt 6462.
<br>
بیت (۶۴۶۲)
<br>
muñar meñzetü keldi emdi bu söz
<br>
موڭار مڭزتۆ کلدی ایمدی بو سؤز
<br>
munı yakşı tıñla ayâ köñli tüz
<br>
مونې یاقشې تېڭلا آیا کؤڭلی تۆز
<br>
beyt 6463.
<br>
بیت (۶۴۶۳)
<br>
harâm birle köñlüm kara boldı kir
<br>
حرام بیرله کؤڭلۆم قارا بۏلدې کیر
<br>
bilig işke tutmaz özüm yüzde bir
<br>
بیلیگ ایشکه توتماز اؤزۆم یۆزده بیر
<br>
beyt 6464.
<br>
بیت (۶۴۶۴)
<br>
et öz eglü bilmez havâ bulnadı
<br>
ائت اؤز اگلۆ بیلمز هاوا بولنادې
<br>
tapuğka tegümez özüm açtı sır
<br>
تاپوغقا تگۆمز اؤزۆم آچتې سېر
<br>
beyt 6465.
<br>
بیت (۶۴۶۵)
<br>
ajun kılkı barça adın boldı kör
<br>
آژون قېلقې بارچا آدېن بۏلدې کؤر
<br>
kişi köñli tilde öñin boldı kör
<br>
کیشی کؤڭلی تیلده اؤڭین بۏلدې کؤر
<br>
beyt 6466.
<br>
بیت (۶۴۶۶)
<br>
vefâ kitti halkta cefâ üstedi
<br>
وفا کیتتی خلقته جفا اۆسته‌دی
<br>
tilep bir ınanğu kişi kalmadı
<br>
تیلپ بیر اېنانغو کیشی قالمادې
<br>
beyt 6467.
<br>
بیت (۶۴۶۷)
<br>
vefâ kétti halkta cefâ urdı iz
<br>
وفا کیتتی خلقته جفا اوردې ایز
<br>
ınanğu tayanğu kişi boldı kız
<br>
اېنانغو تایانغو کیشی بۏلدې قېز
<br>
beyt 6468.
<br>
بیت (۶۴۶۸)
<br>
yakınlık yağukluk yırattı kadaş
<br>
یاقېنلېق یاغوقلوق یېراتتې قاداش
<br>
bağırsaklıkın kodtı edgü adaş
<br>
باغېرساقلېقېن قۏدتې ائدگۆ آداش
<br>
beyt 6469.
<br>
بیت (۶۴۶۹)
<br>
kiçigde edeb yok uluğda bilig
<br>
کیچیگده ادب یۏق اولوغدا بیلیگ
<br>
otunlar üküş boldı yitti silig
<br>
اۏتونلار اۆکۆش بۏلدې ییتتی سیلیگ
<br>
beyt 6470.
<br>
بیت (۶۴۷۰)
<br>
yakınlık neçe boldı yarmak üçün
<br>
یاقېنلېق نئچه بۏلدې یارماق اۆچۆن
<br>
kanı iş kılığlı köni hak üçün
<br>
قانې ایش قېلېغلې کؤنی حق اۆچۆن
<br>
beyt 6471.
<br>
بیت (۶۴۷۱)
<br>
emanet atı bar kanı kıldaçı
<br>
امانت آتې بار قانې قېلداچې
<br>
nasîhat sözi bar kanı tuttaçı
<br>
نصیحت سؤزی بار قانې توتتاچې
<br>
beyt 6472.
<br>
بیت (۶۴۷۲)
<br>
kanı emr-ü ma‘rûf kılığlı kişi
<br>
قانې امر و معروف قېلېغلې کیشی
<br>
kanı nehy-ü münker tıdığlı kişi
<br>
قانې نهی و منکر تېدېغلې کیشی
<br>
beyt 6473.
<br>
بیت (۶۴۷۳)
<br>
satığçı kötürdi emânetlerin
<br>
ساتېغچې کؤتۆردی امانتلرین
<br>
bu uzlar kötürdi nasîhatlerin
<br>
بو اوزلار کؤتۆردی نصیحتلرین
<br>
beyt 6474.
<br>
بیت (۶۴۷۴)
<br>
biliglig köni sözleyümez sözin
<br>
بیلیگلیگ کؤنی سؤزله‌یۆمز سؤزین
<br>
tişide uwut kitti örtmez yüzin
<br>
تیشیده اوووت کیتتی اؤرتمز یۆزین
<br>
beyt 6475.
<br>
بیت (۶۴۷۵)
<br>
köni bardı keldi neçe egrilik
<br>
کؤنی باردې کلدی نئچه اگریلیک
<br>
kanı kalmadı bir kişi teñrilik
<br>
قانې قالمادې بیر کیشی تڭریلیک
<br>
beyt 6476.
<br>
بیت (۶۴۷۶)
<br>
kişi barça yarmak kulı boldılar
<br>
کیشی بارچا یارماق قولې بۏلدېلار
<br>
kümüş kimde erse boyun bérdiler
<br>
کۆمۆش کیمده ایرسه بۏیون بیردیلر
<br>
beyt 6477.
<br>
بیت (۶۴۷۷)
<br>
cemâ‘at köp erdi bu mescidler az
<br>
جماعت کؤپ ایردی بو مسجدلر آز
<br>
kalın boldı mescid cemâ‘atler az
<br>
قالېن بۏلدې مسجد جماعتلر آز
<br>
beyt 6478.
<br>
بیت (۶۴۷۸)
<br>
negü tér eşitgil sakınuk kişi
<br>
نه‌گۆ تیر ائشیتگیل ساقېنوق کیشی
<br>
köñülke alın sen ay edgü başı
<br>
کؤڭۆلکه آلېن سن آی ائدگۆ باشې
<br>
beyt 6479.
<br>
بیت (۶۴۷۹)
<br>
kanı bir könilik kılığlı kanı
<br>
قانې بیر کؤنیلیک قېلېغلې قانې
<br>
kanı teñilik iş yorığlı kanı
<br>
قانې تڭیلیک ایش یۏرېغلې قانې
<br>
beyt 6480.
<br>
بیت (۶۴۸۰)
<br>
ajun barça bütrü tükel artadı
<br>
آژون بارچا بۆترۆ تۆکل آرتادې
<br>
körüp tañladaçı kanı bir munı
<br>
کؤرۆپ تاڭلاداچې قانې بیر مونې
<br>
beyt 6481.
<br>
بیت (۶۴۸۱)
<br>
müsülmân karıştı için et yéşür
<br>
مسلمان قارېشتې ایچین ائت ییشۆر
<br>
tükel inçke tegdi bu kâfir yatur
<br>
تۆکل اینچکه تگدی بو کافیر یاتور
<br>
beyt 6482.
<br>
بیت (۶۴۸۲)
<br>
kapuş karma boldı müsülmân neñi
<br>
قاپوش قارما بۏلدې مسلمان نڭی
<br>
kanı adra tutğan harâmığ öñi
<br>
قانې آدرا توتغان حرامېغ اؤڭی
<br>
beyt 6483.
<br>
بیت (۶۴۸۳)
<br>
fesâd fisk üni kör udıtmaz kéçe
<br>
فساد فسق اۆنی کؤر اودېتماز کیچه
<br>
kanı ilm ü kur’ân üni az çıça
<br>
قانې علم و قرآن اۆنی آز چېچا
<br>
beyt 6484.
<br>
بیت (۶۴۸۴)
<br>
köñüller katığ boldı til yumşadı
<br>
کؤڭۆللر قاتېغ بۏلدې تیل یومشادې
<br>
könilik özi bardı kaldı yıdı
<br>
کؤنیلیک اؤزی باردې قالدې یېدې
<br>
beyt 6485.
<br>
بیت (۶۴۸۵)
<br>
atalık kılur kör ataka oğul
<br>
آتالېق قېلور کؤر آتاقا اۏغول
<br>
oğul beg bolup kör ata boldı kul
<br>
اۏغول بگ بۏلوپ کؤر آتا بۏلدې قول
<br>
beyt 6486.
<br>
بیت (۶۴۸۶)
<br>
tiriglik kısıldı uzadı sakınç
<br>
تیریگلیک قېسېلدې اوزادې ساقېنچ
<br>
baru arttı sukluk koradı sewinç
<br>
بارو آرتتې سوقلوق قۏرادې سئوینچ
<br>
beyt 6487.
<br>
بیت (۶۴۸۷)
<br>
çığay tul yetîmig suyurkağlı yok
<br>
چېغای تول یتیمیگ سویورقاغلې یۏق
<br>
ajun tegşürüldi tañırkağlı yok
<br>
آژون تگشۆرۆلدی تاڭېرقاغلې یۏق
<br>
beyt 6488.
<br>
بیت (۶۴۸۸)
<br>
idi yakşı aymış bügü bilgi kéñ
<br>
ایدی یاقشې آیمېش بۆگۆ بیلگی کیڭ
<br>
ajunuğ sınağlı akı elgi kéñ
<br>
آژونوغ سېناغلې آقې ائلگی کیڭ
<br>
beyt 6489.
<br>
بیت (۶۴۸۹)
<br>
ajun boldı âhır törü artadı
<br>
آژون بۏلدې آخر تؤرۆ آرتادې
<br>
isizlerig edgü körü artadı
<br>
ایسیزلریگ ائدگۆ کؤرۆ آرتادې
<br>
beyt 6490.
<br>
بیت (۶۴۹۰)
<br>
ukuşluğ ukar ol biliglig bilir
<br>
اوقوشلوغ اوقار اۏل بیلیگلیگ بیلیر
<br>
yıl ay kün küniñe baru artadı
<br>
یېل آی کۆن کۆنیڭه بارو آرتادې
<br>
beyt 6491.
<br>
بیت (۶۴۹۱)
<br>
oğul kız kemişti ata hürmeti
<br>
اۏغول قېز کمیشتی آتا حرمتی
<br>
söküş boldı erke awuçğa atı
<br>
سؤکۆش بۏلدې ارکه آووچغا آتې
<br>
beyt 6492.
<br>
بیت (۶۴۹۲)
<br>
kamuğ tegşürüldi törü öñdiler
<br>
قاموغ تگشۆرۆلدی تؤرۆ اؤڭدیلر
<br>
karalı ürüñli bir ök boldılar
<br>
قارالې اۆرۆڭلی بیر اؤک بۏلدېلار
<br>
beyt 6493.
<br>
بیت (۶۴۹۳)
<br>
bu barça uluğ kün nişânı-turur
<br>
بو بارچا اولوغ کۆن نیشانې تورور
<br>
nişânı körünse keligli kelür
<br>
نشانې کؤرۆنسه کلیگلی کلۆر
<br>
beyt 6494.
<br>
بیت (۶۴۹۴)
<br>
küdezsü uğan teñri îmânımız
<br>
کۆدزسۆ اوغان تڭری ایمانېمېز
<br>
kötürsü bu fıtneˆ belâ isiz iz
<br>
کؤتۆرسۆ بو فتنه بلا ایسیز ایز
<br>
beyt 6495.
<br>
بیت (۶۴۹۵)
<br>
yıl altmış iki erdi tört yüz altmış iki bile
<br>
یېل آلتمېش ایکی ایردی تؤرت یۆز آلتمېش ایکی بیله
<br>
bitiyü tükettim bu söz ülgüle
<br>
بیتییۆ تۆکتتیم بو سؤز اۆلگۆله
<br>
beyt 6496.
<br>
بیت (۶۴۹۶)
<br>
ögüm yetmişi söz bitirdim tükel
<br>
اؤگۆم یئتمیشی سؤز بیتیردیم تۆکل
<br>
okığlı ukuğlı özüñ ülgi al
<br>
اۏقېغلې اوقوغلې اؤزۆڭ اۆلگی آل
<br>
beyt 6497.
<br>
بیت (۶۴۹۷)
<br>
kayu törlüg erse yorıkıñ yoluñ
<br>
قایو تؤرلۆگ ایرسه یۏرېقېڭ یۏلوڭ
<br>
ayu bérdim azrak bekütgil uluñ
<br>
آیو بیردیم آزراق بکۆتگیل اولوڭ
<br>
beyt 6498.
<br>
بیت (۶۴۹۸)
<br>
bu ol dîn yolı hem bu dünyâ yolı
<br>
بو اۏل دین یۏلې هم بو دۆنیا یۏلې
<br>
bu yolça yorı yolda azma ulı
<br>
بو یۏلچا یۏرې یۏلدا آزما اولې
<br>
beyt 6499.
<br>
بیت (۶۴۹۹)
<br>
kalı dünyâ kolsa yolı uş unu
<br>
قالې دۆنیا قۏلسا یۏلې اوش اونو
<br>
apañ ‘ukbî kolsa izi uş munu
<br>
آپاڭ عقبی قۏلسا ایزی اوش مونو
<br>
beyt 6500.
<br>
بیت (۶۵۰۰)
<br>
özüñ kullukı kıl bayat birge küç
<br>
اؤزۆڭ قوللوقې قېل بایات بیرگه کۆچ
<br>
kayusın tilese tile kılma üç
<br>
قایوسېن تیله‌سه تیله قېلما اۆچ
<br>
beyt 6501.
<br>
بیت (۶۵۰۱)
<br>
ilâhî özüm bu sözüg başladı
<br>
الهی اؤزۆم بو سؤزۆگ باشلادې
<br>
tilekim ne erdi bilir sen idi
<br>
تیلکیم نه ایردی بیلیر سن ایدی
<br>
beyt 6502.
<br>
بیت (۶۵۰۲)
<br>
tilemedim özke kü çaw edgü at
<br>
تیله‌مه‌دیم اؤزکه کۆ چاو ائدگۆ آت
<br>
kişi asğı koldum öz erse ya yat
<br>
کیشی آسغې قۏلدوم اؤز ایرسه یا یات
<br>
beyt 6503.
<br>
بیت (۶۵۰۳)
<br>
okığlı okısa méni üşgürüp
<br>
اۏقېغلې اۏقېسا مینی اۆشگۆرۆپ
<br>
du‘â kılğamu tép maña bir turup
<br>
دعا قېلغامو تیپ ماڭا بیر توروپ
<br>
beyt 6504.
<br>
بیت (۶۵۰۴)
<br>
tilekim bu erdi umınçım bu ok
<br>
تیلکیم بو ایردی اومېنچېم بو اۏق
<br>
okığlı maña bir du‘â ıdğa uk
<br>
اۏقېغلې ماڭا بیر دعا اېدغا اوق
<br>
beyt 6505.
<br>
بیت (۶۵۰۵)
<br>
tilim sözledi söz bitidi elig
<br>
تیلیم سؤزله‌دی سؤز بیتیدی ائلیگ
<br>
ölür bu elig til ay kılkı silig
<br>
اؤلۆر بو ائلیگ تیل آی قېلقې سیلیگ
<br>
beyt 6506.
<br>
بیت (۶۵۰۶)
<br>
elig til nişânı munu bu bitig
<br>
ائلیگ تیل نشانې مونو بو بیتیگ
<br>
saña kodtum emdi bitip ay tetig
<br>
ساڭا قۏدتوم ایمدی بیتیپ آی تتیگ
<br>
beyt 6507.
<br>
بیت (۶۵۰۷)
<br>
unıtma méni ay okığlı tirig
<br>
اونېتما مینی آی اۏقېغلې تیریگ
<br>
özüm dünyâ kodsa töşense yirig
<br>
اؤزۆم دۆنیا قۏدسا تؤشنسه ییریگ
<br>
beyt 6508.
<br>
بیت (۶۵۰۸)
<br>
ayâ meñü muñsuz idim sen uluğ
<br>
آیا مڭۆ موڭسوز ایدیم سن اولوغ
<br>
sen ök yarlıkağıl bu muñluğ kuluğ
<br>
سن اؤک یارلېقاغېل بو موڭلوغ قولوغ
<br>
beyt 6509.
<br>
بیت (۶۵۰۹)
<br>
küremiş kul erdim yazukum telim
<br>
کۆره‌میش قول ایردیم یازوقوم تلیم
<br>
yazuk yarlıkağıl sen ök sen idim
<br>
یازوق یارلېقاغېل سن اؤک سن ایدیم
<br>
beyt 6510.
<br>
بیت (۶۵۱۰)
<br>
kuluñ men idim sen kul atı kul ok
<br>
قولوڭ من ایدیم سن قول آتې قول اۏق
<br>
idim sen tüzün sen idilik kıl ok
<br>
ایدیم سن تۆزۆن سن ایدیلیک قېل اۏق
<br>
beyt 6511.
<br>
بیت (۶۵۱۱)
<br>
kuluñ men idim sen maña ay ğafûr
<br>
قولوڭ من ایدیم سن ماڭا آی غفور
<br>
méni yarlıkağıl yazukum keçür
<br>
مینی یارلېقاغېل یازوقوم کئچۆر
<br>
beyt 6512.
<br>
بیت (۶۵۱۲)
<br>
yéme yarlıkağıl kamuğ mü’minığ
<br>
ییمه یارلېقاغېل قاموغ مؤمنیگ
<br>
toğardın batarka tegi ay arığ
<br>
تۏغاردېن باتارقا تگی آی آرېغ
<br>
beyt 6513.
<br>
بیت (۶۵۱۳)
<br>
otun men otundın otunluk kelir
<br>
اۏتون من اۏتوندېن اۏتونلوق کلیر
<br>
tüzün sen yazukum keçür ay bilir
<br>
تۆزۆن سن یازوقوم کئچۆر آی بیلیر
<br>
beyt 6514.
<br>
بیت (۶۵۱۴)
<br>
yıpardın yıpar ok yıdır ol ıdı
<br>
یېپاردېن یېپار اۏق یېدېر اۏل اېدې
<br>
pelîddin kelir ol arığsız yıdı
<br>
پلیددین کلیر اۏل آرېغسېز یېدې
<br>
beyt 6515.
<br>
بیت (۶۵۱۵)
<br>
umınçım sen ök sen maña ay umınç
<br>
اومېنچېم سن اؤک سن ماڭا آی اومېنچ
<br>
umınç kesmegey men saña ay umınç
<br>
اومېنچ کسمه‌گَی من ساڭا آی اومېنچ
<br>
beyt 6516.
<br>
بیت (۶۵۱۶)
<br>
yazukluğ kulur-men kılınçım cefâ
<br>
یازوقلوغ قولور من قېلېنچېم جفا
<br>
vefâlığ idim sen maña kıl vefâ
<br>
وفالېغ ایدیم سن ماڭا قېل وفا
<br>
beyt 6517.
<br>
بیت (۶۵۱۷)
<br>
cefâdın cefâ ok kelir ay idim
<br>
جفادېن جفا اۏق کلیر آی ایدیم
<br>
vefâda vefâdın adın bilmedim
<br>
وفادا وفادېن آدېن بیلمه‌دیم
<br>
beyt 6518.
<br>
بیت (۶۵۱۸)
<br>
tüzü yarlıkağıl kamuğ mü’minığ
<br>
تۆزۆ یارلېقاغېل قاموغ مؤمنیگ
<br>
yazukum olarka bağışla arığ
<br>
یازوقوم اۏلارقا باغېشلا آرېغ
<br>
beyt 6519.
<br>
بیت (۶۵۱۹)
<br>
tümen miñ selâmım tegür sawçıka
<br>
تۆمن میڭ سلامېم تگۆر ساوچېقا
<br>
ol edgü kulavuz köni yolçıka
<br>
اۏل ائدگۆ قولاووز کؤنی یۏلچېقا
<br>
beyt 6520.
<br>
بیت (۶۵۲۰)
<br>
tüzü tört éşiñe meniñdin selâm
<br>
تۆزۆ تؤرت ایشیڭه منیڭدین سلام
<br>
tegür ay bayatım tutaşı ulam
<br>
تگۆر آی بایاتېم توتاشې اولام
<br>
500
<br>
۵۰۰
<br>
1
<br>
۱
<br>
yégitlikke açıp awuçğalıkın ayur
<br>
ییگیتلیککه آچېپ آووچغالېقېن آیور
<br>
beyt 6521.
<br>
بیت (۶۵۲۱)
<br>
yorığlı bulıt teg yégitlikni ıdtım
<br>
یۏرېغلې بولېت تگ ییگیتلیکنی اېدتېم
<br>
tüpi yél keçer teg tiriglik tükettim
<br>
تۆپی ییل کئچر تگ تیریگلیک تۆکتتیم
<br>
beyt 6522.
<br>
بیت (۶۵۲۲)
<br>
isizim yégitlik isizim yégitlik
<br>
ایسیزیم ییگیتلیک ایسیزیم ییگیتلیک
<br>
tuta bilmedim men séni terk kaçıttım
<br>
توتا بیلمه‌دیم من سینی ترک قاچېتتېم
<br>
beyt 6523.
<br>
بیت (۶۵۲۳)
<br>
yana kelgil emdi yégitlik maña sen
<br>
یانا کلگیل ایمدی ییگیتلیک ماڭا سن
<br>
ayada tutayın ağı çuz töşettim
<br>
آیادا توتایېن آغې چوز تؤشتتیم
<br>
beyt 6524.
<br>
بیت (۶۵۲۴)
<br>
isiz bu yégitlik kanı kança bardı
<br>
ایسیز بو ییگیتلیک قانې قانچا باردې
<br>
tilep bulmadım men neçe me tilettim
<br>
تیلپ بولمادېم من نئچه مه تیلتتیم
<br>
beyt 6525.
<br>
بیت (۶۵۲۵)
<br>
tiriglikke tatğı süçig cân sewinçi
<br>
تیریگلیککه تاتغې سۆچیگ جان سئوینچی
<br>
yégitlik teg edgü yok ermiş ayıttım
<br>
ییگیتلیک تگ ائدگۆ یۏق ایرمیش آیېتتېم
<br>
beyt 6526.
<br>
بیت (۶۵۲۶)
<br>
kiçiglik tatığı yégitlik ereji
<br>
کیچیگلیک تاتېغې ییگیتلیک ارژی
<br>
yitürdüm men emdi tutarda kürettim
<br>
ییتۆردۆم من ایمدی توتاردا کۆرَتتیم
<br>
beyt 6527.
<br>
بیت (۶۵۲۷)
<br>
karılıkta kor yok köni turdum erse
<br>
قارېلېقتا قۏر یۏق کؤنی توردوم ایرسه
<br>
yawalıkka isiz tiriglikni ıdtım
<br>
یاوالېققا ایسیز تیریگلیکنی اېدتېم
<br>
beyt 6528.
<br>
بیت (۶۵۲۸)
<br>
esirkep açır-men saña ay yégitlik
<br>
اسیرکه‌پ آچېر من ساڭا آی ییگیتلیک
<br>
kamuğ körkümi sen yırattıñ yırattım
<br>
قاموغ کؤرکۆمی سن یېراتتېڭ یېراتتېم
<br>
beyt 6529.
<br>
بیت (۶۵۲۹)
<br>
temâm erğuvân teg kızıl meñzim erdi
<br>
تمام ارغوان تگ قېزېل مڭزیم ایردی
<br>
bu kün za‘ferân urğın eñde tarıttım
<br>
بو کۆن زعفران اورغېن اڭده تارېتتېم
<br>
beyt 6530.
<br>
بیت (۶۵۳۰)
<br>
yıparsığ kara başka kâfûr eşüdüm
<br>
یېپارسېغ قارا باشقا کافور ائشۆدۆم
<br>
tolun teg tolu yüz kayuka ilettim
<br>
تۏلون تگ تۏلو یۆز قایوقا ایلتتیم
<br>
beyt 6531.
<br>
بیت (۶۵۳۱)
<br>
yaruk yaz teg erdim tümen tü çéçeklig
<br>
یاروق یاز تگ ایردیم تۆمن تۆ چیچکلیگ
<br>
hazanmu tüşüttüm kamuğnı kurıttım
<br>
خزانمو تۆشۆتتۆم قاموغنې قورېتتېم
<br>
beyt 6532.
<br>
بیت (۶۵۳۲)
<br>
kadıñ teg bodum erdi ok teg köni tüz
<br>
قادېڭ تگ بۏدوم ایردی اۏق تگ کؤنی تۆز
<br>
ya teg egri boldı egildim tüñittim
<br>
یا تگ اگری بۏلدې ایگیلدیم تۆڭیتتیم
<br>
beyt 6533.
<br>
بیت (۶۵۳۳)
<br>
yawa kıldım isiz tiriglik awınçın
<br>
یاوا قېلدېم ایسیز تیریگلیک آوېنچېن
<br>
ökünç birle közde kanın yaş akıttım
<br>
اؤکۆنچ بیرله کؤزده قانېن یاش آقېتتېم
<br>
beyt 6534.
<br>
بیت (۶۵۳۴)
<br>
kiçiglik keçürdüm yégitlik yitürdüm
<br>
کیچیگلیک کئچۆردۆم ییگیتلیک ییتۆردۆم
<br>
künüm çalpaladım özümni çökittim
<br>
کۆنۆم چالپالادېم اؤزۆمنی چؤکیتتیم
<br>
beyt 6535.
<br>
بیت (۶۵۳۵)
<br>
yémek içmek erse yidim içtim ud teg
<br>
ییمک ایچمک ایرسه ییدیم ایچتیم اود تگ
<br>
tilek sürmek erse tümen toğ tozıttım
<br>
تیلک سۆرمک ایرسه تۆمن تۏغ تۏزېتتېم
<br>
beyt 6536.
<br>
بیت (۶۵۳۶)
<br>
neçe kuşka awka awındım sewindim
<br>
نئچه قوشقا آوقا آوېندېم سئویندیم
<br>
uçar kuş teg arkun ağımdaı kürettim
<br>
اوچار قوش تگ آرقون آغېمداې کۆرَتتیم
<br>
beyt 6537.
<br>
بیت (۶۵۳۷)
<br>
adaş koldaşımka sewüg cân teg erdim
<br>
آداش قۏلداشېمقا سئوۆگ جان تگ ایردیم
<br>
yağım boldı erse tosun teg suçıttım
<br>
یاغېم بۏلدې ایرسه تۏسون تگ سوچېتتېم
<br>
beyt 6538.
<br>
بیت (۶۵۳۸)
<br>
sere söktüm emdi neçe yalñukuğ men
<br>
سره سؤکتۆم ایمدی نئچه یالڭوقوغ من
<br>
yazuksuzka yarlığ elig til uzattım
<br>
یازوقسوزقا یارلېغ ائلیگ تیل اوزاتتېم
<br>
beyt 6539.
<br>
بیت (۶۵۳۹)
<br>
kögüz kerdim ança yağı sançmış er teg
<br>
کؤگۆز کئردیم آنچا یاغې سانچمېش ار تگ
<br>
küwez teg kür erip kaya te kadıttım
<br>
کۆوز تگ کۆر اریپ قایا ته قادېتتېم
<br>
beyt 6540.
<br>
بیت (۶۵۴۰)
<br>
içip yatmış er teg udıp odlu keldim
<br>
ایچیپ یاتمېش ار تگ اودېپ اۏدلو کلدیم
<br>
özüm yolda azmış bayatka uyadtım
<br>
اؤزۆم یۏلدا آزمېش بایاتقا اویادتېم
<br>
beyt 6541.
<br>
بیت (۶۵۴۱)
<br>
bayat tapğı kaldı kişi tapğı kıldım
<br>
بایات تاپغې قالدې کیشی تاپغې قېلدېم
<br>
ajun tegre yügrü özümni kürettim
<br>
آژون تیگره یۆگرۆ اؤزۆمنی کۆرَتتیم
<br>
beyt 6542.
<br>
بیت (۶۵۴۲)
<br>
tilek ârzû birle yügürdüm néçe men
<br>
تیلک آرزو بیرله یۆگۆردۆم نیچه من
<br>
kuturmış böri teg ajunnı ulıttım
<br>
قوتورمېش بؤری تگ آژوننې اولېتتېم
<br>
beyt 6543.
<br>
بیت (۶۵۴۳)
<br>
kişig tuttum aldım küçün yarmakın men
<br>
کیشیگ توتتوم آلدېم کۆچۆن یارماقېن من
<br>
kimig serdim irdim kimi me açıttım
<br>
کیمیگ سردیم ایردیم کیمی مه آچېتتېم
<br>
beyt 6544.
<br>
بیت (۶۵۴۴)
<br>
maña rabbım aysa nelük kıldıñ andağ
<br>
ماڭا ربّیم آیسا نه‌لۆک قېلدېڭ آنداغ
<br>
negü tıldağım bar uwutka tuşıktım
<br>
نه‌گۆ تېلداغېم بار اوووتقا توشېقتېم
<br>
beyt 6545.
<br>
بیت (۶۵۴۵)
<br>
kayu télve kılkı bolur munda tetrü
<br>
قایو تیلوه قېلقې بۏلور موندا تترۆ
<br>
keçer künke awnıp tiriglikni ıdtım
<br>
کئچر کۆنکه آونېپ تیریگلیکنی اېدتېم
<br>
beyt 6546.
<br>
بیت (۶۵۴۶)
<br>
sewinç keçti emgek yéme keçgey erdi
<br>
سئوینچ کئچتی امگک ییمه کئچگَی ایردی
<br>
yawa boldı kün ay ökünçke basıktım
<br>
یاوا بۏلدې کۆن آی اؤکۆنچکه باسېقتېم
<br>
beyt 6547.
<br>
بیت (۶۵۴۷)
<br>
tutayın ya kisrâ ya kaysarça boldum
<br>
توتایېن یا کسری یا قایسارچا بۏلدوم
<br>
ya şeddâd u ‘âd teg takı uçmak ittim
<br>
یا شدّاد او عاد تگ تاقې اوچماق ایتتیم
<br>
beyt 6548.
<br>
بیت (۶۵۴۸)
<br>
ajun bütrü tuttum sikender tutarça
<br>
آژون بۆترۆ توتتوم سکندر توتارچا
<br>
tükel nûh yaşın men yaşadım yaşattım
<br>
تۆکل نوح یاشېن من یاشادېم یاشاتتېم
<br>
beyt 6549.
<br>
بیت (۶۵۴۹)
<br>
özüm haydar erse yaşın teg kılıçlığ
<br>
اؤزۆم حیدر ایرسه یاشېن تگ قېلېچلېغ
<br>
ya rüstemleyü men ajunda çawıktım
<br>
یا رستمله‌یۆ من آژوندا چاوېقتېم
<br>
beyt 6550.
<br>
بیت (۶۵۵۰)
<br>
ya ‘îsâ bolup kökke ağdım takı men
<br>
یا عیسی بۏلوپ کؤککه آغدېم تاقې من
<br>
ya nûşîn-revân teg törü tüz yorıttım
<br>
یا نوشین روان تگ تؤرۆ تۆز یۏرېتتېم
<br>
beyt 6551.
<br>
بیت (۶۵۵۱)
<br>
ya kençim tükel boldı kârûn neñi teg
<br>
یا کئنچیم تۆکل بۏلدې کارون نڭی تگ
<br>
ya ashab-ı res teg temür kend tokıttım
<br>
یا اصحاب رس تگ تیمۆر کند تۏقېتتېم
<br>
beyt 6552.
<br>
بیت (۶۵۵۲)
<br>
negü asğı âhır yanış yérke boldı
<br>
نه‌گۆ آسغې آخر یانېش ییرکه بۏلدې
<br>
turu kaldı dünyâ iki böz ilettim
<br>
تورو قالدې دۆنیا ایکی بؤز ایلتتیم
<br>
beyt 6553.
<br>
بیت (۶۵۵۳)
<br>
yalıñ keldim erdi yalıñ kirgü yérke
<br>
یالېڭ کلدیم ایردی یالېڭ کیرگۆ ییرکه
<br>
nelük dünyâka özni munça isittim
<br>
نه‌لۆک دۆنیاقا اؤزنی مونچا ایسیتتیم
<br>
beyt 6554.
<br>
بیت (۶۵۵۴)
<br>
keçer dünyâ keçti tüpi yél keçer
<br>
کئچر دۆنیا کئچتی تۆپی ییل کئچر
<br>
teg keçer dünyâka öz osalın basıttım
<br>
تگ کئچر دۆنیاقا اؤز اۏسالېن باسېتتېم
<br>
beyt 6555.
<br>
بیت (۶۵۵۵)
<br>
tiriglikke asğı kanı edgü kılkım
<br>
تیریگلیککه آسغې قانې ائدگۆ قېلقېم
<br>
tégitlikte tarlağ kayu yérke ektim
<br>
تیگیتلیکته تارلاغ قایو ییرکه ایکتیم
<br>
beyt 6556.
<br>
بیت (۶۵۵۶)
<br>
negü ektim erse anı orğu âhır
<br>
نه‌گۆ ایکتیم ایرسه آنې اۏرغو آخر
<br>
negü ordum erse anın öz süçittim
<br>
نه‌گۆ اۏردوم ایرسه آنېن اؤز سۆچیتتیم
<br>
beyt 6557.
<br>
بیت (۶۵۵۷)
<br>
yégitlikni ıdtım karılıkka tegdim
<br>
ییگیتلیکنی اېدتېم قارېلېققا تیگدیم
<br>
yana yanğıl emdi negü söz tağıttım
<br>
یانا یانغېل ایمدی نه‌گۆ سؤز تاغېتتېم
<br>
beyt 6558.
<br>
بیت (۶۵۵۸)
<br>
uzun tünle yatma idike tapın sen
<br>
اوزون تۆنله یاتما ایدیکه تاپېن سن
<br>
odun yığla tınma yazukka basıttım
<br>
اۏدون یېغلا تېنما یازوققا باسېتتېم
<br>
beyt 6559.
<br>
بیت (۶۵۵۹)
<br>
yılan kurt koñuz yémi öz igdileyü
<br>
یېلان قورت قۏڭوز ییمی اؤز ایگدیله‌یۆ
<br>
bu ni‘met bile men negüke igidtim
<br>
بو نعمت بیله من نه‌گۆکه ایگیدتیم
<br>
beyt 6560.
<br>
بیت (۶۵۶۰)
<br>
ayâ usrık öz sen odun yığla tınma
<br>
آیا اوسرېق اؤز سن اۏدون یېغلا تېنما
<br>
bayatka tapuğ kıl yok erse yokadtım
<br>
بایاتقا تاپوغ قېل یۏق ایرسه یۏقادتېم
<br>
beyt 6561.
<br>
بیت (۶۵۶۱)
<br>
karılık kavurdı yégitlik yıradı
<br>
قارېلېق قاووردې ییگیتلیک یېرادې
<br>
tatığ bardı barğu udu yol könittim
<br>
تاتېغ باردې بارغو اودو یۏل کؤنیتتیم
<br>
beyt 6562.
<br>
بیت (۶۵۶۲)
<br>
idi kéçki dünyâ üküş ardı halkığ
<br>
ایدی کیچکی دۆنیا اۆکۆش آردې خلقېغ
<br>
kayusında men-men ne munça sewittim
<br>
قایوسېندا من من نه مونچا سئویتتیم
<br>
beyt 6563.
<br>
بیت (۶۵۶۳)
<br>
ya rab odguru bér méni ay idim sen
<br>
یا رب اۏدقورو بیر مینی آی ایدیم سن
<br>
süre ıdmağıl men köñülni arıttım
<br>
سۆره اېدماغېل من کؤڭۆلنی آرېتتېم
<br>
beyt 6564.
<br>
بیت (۶۵۶۴)
<br>
sen ök sen yazuk yarlıkağlı idim bir
<br>
سن اؤک سن یازوق یارلېقاغلې ایدیم بیر
<br>
suyurka méni sen yazukum unıttım
<br>
سویورقا مینی سن یازوقوم اونېتتېم
<br>
2
<br>
۲
<br>
öçlek artakın dôstlar cefâsın ayur
<br>
اؤچلک آرتاقېن دۏستلار جفاسېن آیور
<br>
beyt 6565.
<br>
بیت (۶۵۶۵)
<br>
turayı barayı ajunuğ kezeyi
<br>
تورایې بارایې آژونوغ کزه‌یی
<br>
vefâlığ kim erki ajunda tileyi
<br>
وفالېغ کیم ارکی آژوندا تیله‌یی
<br>
beyt 6566.
<br>
بیت (۶۵۶۶)
<br>
kişi kızlıkı boldı kayda tilegü
<br>
کیشی قېزلېقې بۏلدې قایدا تیله‌گۆ
<br>
tilep bulğu erse tileyü köreyi
<br>
تیلپ بولغو ایرسه تیله‌یۆ کؤره‌یی
<br>
beyt 6567.
<br>
بیت (۶۵۶۷)
<br>
kamuğ ârzû buldum kişi bulmadım men
<br>
قاموغ آرزو بولدوم کیشی بولمادېم من
<br>
kalı bulsa ârzûm yüziñe bakayı
<br>
قالې بولسا آرزوم یۆزیڭه باقایې
<br>
beyt 6568.
<br>
بیت (۶۵۶۸)
<br>
vefâ kahtı boldı cefâ toldı dünyâ
<br>
وفا قاهتې بۏلدې جفا تۏلدې دۆنیا
<br>
vefâ kimde erki men azrak kolayı
<br>
وفا کیمده ارکی من آزراق قۏلایې
<br>
beyt 6569.
<br>
بیت (۶۵۶۹)
<br>
apañ bulsa men bir vefâlığ akı er
<br>
آپاڭ بولسا من بیر وفالېغ آقې ار
<br>
eginke yüdeyi közümke urayı
<br>
اگینکه یۆده‌یی کؤزۆمکه اورایې
<br>
beyt 6570.
<br>
بیت (۶۵۷۰)
<br>
kalı bulmasa men vefâ birle yalñuk
<br>
قالې بولماسا من وفا بیرله یالڭوق
<br>
keyik tağı birle tiriglik kılayı
<br>
کئییک تاغې بیرله تیریگلیک قېلایې
<br>
beyt 6571.
<br>
بیت (۶۵۷۱)
<br>
yigüm ot köki bolsu yağmur suwı tap
<br>
ییگۆم اۏت کؤکی بۏلسو یاغمور سووې تاپ
<br>
ediz kum tüneyi tağar ton kedeyi
<br>
ائدیز قوم تۆنه‌یی تاغار تۏن کئده‌یی
<br>
beyt 6572.
<br>
بیت (۶۵۷۲)
<br>
ya vahşı bolup men biyâbanda yügrü
<br>
یا وحشی بۏلوپ من بیاباندا یۆگرۆ
<br>
kişide yırayı ajunda yiteyi
<br>
کیشیده یېرایې آژوندا ییته‌یی
<br>
beyt 6573.
<br>
بیت (۶۵۷۳)
<br>
takı bolmaz erse ajun barça kodtum
<br>
تاقې بۏلماز ایرسه آژون بارچا قۏدتوم
<br>
ögüz teg akayı tüpi teg toğayı
<br>
اؤگۆز تگ آقایې تۆپی تگ تۏغایې
<br>
beyt 6574.
<br>
بیت (۶۵۷۴)
<br>
idim muñka tegdim vefâsızka tuştum
<br>
ایدیم موڭقا تیگدیم وفاسېزقا توشتوم
<br>
vefâlığ kim erki sewüg cân béreyi
<br>
وفالېغ کیم ارکی سئوۆگ جان بیره‌یی
<br>
beyt 6575.
<br>
بیت (۶۵۷۵)
<br>
atı kaldı yalñuk kişi kılkı bardı
<br>
آتې قالدې یالڭوق کیشی قېلقې باردې
<br>
bu kılk kança bardı udu men barayı
<br>
بو قېلق قانچا باردې اودو من بارایې
<br>
beyt 6576.
<br>
بیت (۶۵۷۶)
<br>
bağırsak kişi yok ajunda tiledim
<br>
باغېرساق کیشی یۏق آژوندا تیله‌دیم
<br>
bağırsızka köñlüm negü teg ulayı
<br>
باغېرسېزقا کؤڭلۆم نه‌گۆ تگ اولایې
<br>
beyt 6577.
<br>
بیت (۶۵۷۷)
<br>
kimi özke köz teg yakın tuttum erse
<br>
کیمی اؤزکه کؤز تگ یاقېن توتتوم ایرسه
<br>
yağı çıktı yek teg yekig ne kılayı
<br>
یاغې چېقتې یئک تگ یئکیگ نه قېلایې
<br>
beyt 6578.
<br>
بیت (۶۵۷۸)
<br>
kimi sewdim erse sewüg cânça tuttum
<br>
کیمی سئودیم ایرسه سئوۆگ جانچا توتتوم
<br>
cefâ keldi andın kimi met seweyi
<br>
جفا کلدی آندېن کیمی مئت سئوه‌یی
<br>
beyt 6579.
<br>
بیت (۶۵۷۹)
<br>
kişi köñli bilgü tanuk erdi til söz
<br>
کیشی کؤڭلی بیلگۆ تانوق ایردی تیل سؤز
<br>
köñül til ala boldı kimke büteyi
<br>
کؤڭۆل تیل آلا بۏلدې کیمکه بۆته‌یی
<br>
beyt 6580.
<br>
بیت (۶۵۸۰)
<br>
bu kün munda mınça kimi iş kılayı
<br>
بو کۆن موندا مېنچا کیمی ایش قېلایې
<br>
ya kimke büteyi kimi dôst tutayı
<br>
یا کیمکه بۆته‌یی کیمی دۏست توتایې
<br>
beyt 6581.
<br>
بیت (۶۵۸۱)
<br>
köñül kimke bérgü muñum kimke ayğu
<br>
کؤڭۆل کیمکه بیرگۆ موڭوم کیمکه آیغو
<br>
muñadtım men emdi bir azrak ayayı
<br>
موڭادتېم من ایمدی بیر آزراق آیایې
<br>
beyt 6582.
<br>
بیت (۶۵۸۲)
<br>
adaş koldaşımda umınç bilmedim men
<br>
آداش قۏلداشېمدا اومېنچ بیلمه‌دیم من
<br>
kadaş kılkı yat teg negü teg açayı
<br>
قاداش قېلقې یات تگ نه‌گۆ تگ آچایې
<br>
beyt 6583.
<br>
بیت (۶۵۸۳)
<br>
apañ andka erse imînlik bütünlük
<br>
آپاڭ آندقا ایرسه امینلیک بۆتۆنلۆک
<br>
bu and tutğuçı kim anı er atayı
<br>
بو آند توتغوچې کیم آنې ار آتایې
<br>
beyt 6584.
<br>
بیت (۶۵۸۴)
<br>
tuz etmek hakı tép küdezigli barmu
<br>
توز ائتمک حقی تیپ کۆدزیگلی بارمو
<br>
kümüş gevher altun bile men kalayı
<br>
کۆمۆش گوهر آلتون بیله من قالایې
<br>
beyt 6585.
<br>
بیت (۶۵۸۵)
<br>
kanı koşnı aşnı sewinç kadğuka iş
<br>
قانې قۏشنې آشنې سئوینچ قادغوقا ایش
<br>
kamuğum béreyi men ewdin çıkayı
<br>
قاموغوم بیره‌یی من ائودین چېقایې
<br>
beyt 6586.
<br>
بیت (۶۵۸۶)
<br>
adaş koldaşım tép ınanç boldaçı kim
<br>
آداش قۏلداشېم تیپ اېنانچ بۏلداچې کیم
<br>
anı beg kılıp men özüm kul bolayı
<br>
آنې بگ قېلېپ من اؤزۆم قول بۏلایې
<br>
beyt 6587.
<br>
بیت (۶۵۸۷)
<br>
kişi bulmadım men muñadur ma yalñuz
<br>
کیشی بولمادېم من موڭادور ما یالڭوز
<br>
sakınçın sızar-men sewinçin küleyi
<br>
ساقېنچېن سېزار من سئوینچین کۆله‌یی
<br>
beyt 6588.
<br>
بیت (۶۵۸۸)
<br>
nelük artadı halk negü öñdi kodtı
<br>
نه‌لۆک آرتادې خلق نه‌گۆ اؤڭدی قۏدتې
<br>
kayu üdke tuştum ya kayda turayı
<br>
قایو اۆدکه توشتوم یا قایدا تورایې
<br>
beyt 6589.
<br>
بیت (۶۵۸۹)
<br>
azu tilve munduzmu boldum ya mundum
<br>
آزو تیلوه موندوزمو بۏلدوم یا موندوم
<br>
negü sözledim men ayu bér ukayı
<br>
نه‌گۆ سؤزله‌دیم من آیو بیر اوقایې
<br>
beyt 6590.
<br>
بیت (۶۵۹۰)
<br>
ya sewdâ küçedip meñim artadı ol
<br>
یا سئودا کۆچَدیپ مڭیم آرتادې اۏل
<br>
közümkemü körnür özüm hab içeyi
<br>
کؤزۆمکه‌مۆ کؤرنۆر اؤزۆم هاب ایچه‌یی
<br>
beyt 6591.
<br>
بیت (۶۵۹۱)
<br>
maña okmu tuştı bu yañlığ kişiler
<br>
ماڭا اۏقمو توشتې بو یاڭلېغ کیشیلر
<br>
azu menmü tetrü kişi-men yanayı
<br>
آزو منمۆ تترۆ کیشی من یانایې
<br>
beyt 6592.
<br>
بیت (۶۵۹۲)
<br>
isizim isizim kanı ol kişiler
<br>
ایسیزیم ایسیزیم قانې اۏل کیشیلر
<br>
vefâ atı kodtı ajunda ögeyi
<br>
وفا آتې قۏدتې آژوندا اؤگه‌یی
<br>
beyt 6593.
<br>
بیت (۶۵۹۳)
<br>
bu kün körse erdi bu öñdi törü kılk
<br>
بو کۆن کؤرسه ایردی بو اؤڭدی تؤرۆ قېلق
<br>
olar kodmış erse sewinçlig bolayı
<br>
اۏلار قۏدمېش ایرسه سئوینچلیگ بۏلایې
<br>
beyt 6594.
<br>
بیت (۶۵۹۴)
<br>
yok erse ayu bérsü öñdi törü kılk
<br>
یۏق ایرسه آیو بیرسۆ اؤڭدی تؤرۆ قېلق
<br>
tüzün törke keçsü otunuğ süreyi
<br>
تۆزۆن تؤرکه کئچسۆ اۏتونوغ سۆره‌یی
<br>
beyt 6595.
<br>
بیت (۶۵۹۵)
<br>
kamuğ edgü bardı törü öñdi éltti
<br>
قاموغ ائدگۆ باردې تؤرۆ اؤڭدی ایلتتی
<br>
kişi soñı kaldı ne edgü bulayı
<br>
کیشی سۏڭې قالدې نه ائدگۆ بولایې
<br>
beyt 6596.
<br>
بیت (۶۵۹۶)
<br>
bu bod sın yorığlı kişi erse barça
<br>
بو بۏد سېن یۏرېغلې کیشی ایرسه بارچا
<br>
firişteˆmü erdi olar ne bileyi
<br>
فرشته مۆ ایردی اۏلار نه بیله‌یی
<br>
beyt 6597.
<br>
بیت (۶۵۹۷)
<br>
olar bardı kaldım bularnı bile men
<br>
اۏلار باردې قالدېم بولارنې بیله من
<br>
negü teg yorıyı ne kılkın yarayı
<br>
نه‌گۆ تگ یۏرېیې نه قېلقېن یارایې
<br>
beyt 6598.
<br>
بیت (۶۵۹۸)
<br>
neçe sözlese-men tükemez takı söz
<br>
نئچه سؤزله‌سه من تۆکه‌مز تاقې سؤز
<br>
bu munça tap emdi sözüñ ne barayı
<br>
بو مونچا تاپ ایمدی سؤزۆڭ نه بارایې
<br>
beyt 6599.
<br>
بیت (۶۵۹۹)
<br>
maña munda yégrek adın bulmadım men
<br>
ماڭا موندا ییگرک آدېن بولمادېم من
<br>
uluş kend kodayı kişide yırayı
<br>
اولوش کند قۏدایې کیشیده یېرایې
<br>
beyt 6600.
<br>
بیت (۶۶۰۰)
<br>
atım bilmesünler méni körmesünler
<br>
آتېم بیلمه‌سۆنلر مینی کؤرمه‌سۆنلر
<br>
tilep bulmasunlar sözümni keseyi
<br>
تیلپ بولماسونلار سؤزۆمنی کسه‌یی
<br>
beyt 6601.
<br>
بیت (۶۶۰۱)
<br>
çadan teg tikerler çıbun teg sorarlar
<br>
چادان تگ تیکرلر چېبون تگ سۏرارلار
<br>
köpek teg ürerler kayusın urayı
<br>
کؤپک تگ اۆررلر قایوسېن اورایې
<br>
beyt 6602.
<br>
بیت (۶۶۰۲)
<br>
olındım men emdi otunlarka tuştum
<br>
اۏلېندېم من ایمدی اۏتونلارقا توشتوم
<br>
ökünç birle tün kün neçe yük yüdeyi
<br>
اؤکۆنچ بیرله تۆن کۆن نئچه یۆک یۆده‌یی
<br>
beyt 6603.
<br>
بیت (۶۶۰۳)
<br>
cefâ cevri barı maña tegmesüni
<br>
جفا جَوری بارې ماڭا تیگمه‌سۆنی
<br>
otun bifalardın sıñardın bolayı
<br>
اۏتون بی‌وفالاردېن سېڭاردېن بۏلایې
<br>
beyt 6604.
<br>
بیت (۶۶۰۴)
<br>
ilâhî rûzî kıl sewüg sawçı yüzin
<br>
الهی روزی قېل سئوۆگ ساوچې یۆزین
<br>
yéme tört işiniñ yüzini köreyi
<br>
ییمه تؤرت ایشینیڭ یۆزینی کؤره‌یی
<br>
3
<br>
۳
<br>
kitâb idisi yûsuf uluğ hâcib öziñe pend bérür
<br>
کتاب ایدیسی یوسف اولوغ حاجب اؤزیڭه پند بیرۆر
<br>
beyt 6605.
<br>
بیت (۶۶۰۵)
<br>
bilig bil özüñke orun kıl tör e
<br>
بیلیگ بیل اؤزۆڭکه اۏرون قېل تؤر ائ
<br>
bilig bilse özke idi berk tura
<br>
بیلیگ بیلسه اؤزکه ایدی برک تورا
<br>
beyt 6606.
<br>
بیت (۶۶۰۶)
<br>
biligsiz yürek til negüke yarar
<br>
بیلیگسیز یۆرک تیل نه‌گۆکه یارار
<br>
bilig birle suw teg kamuğka yara
<br>
بیلیگ بیرله سوو تگ قاموغقا یارا
<br>
beyt 6607.
<br>
بیت (۶۶۰۷)
<br>
neçe bildiñ erse takı bir tile
<br>
نئچه بیلدیڭ ایرسه تاقې بیر تیله
<br>
biligli tegir kör tilekke sora
<br>
بیلیگلی تگیر کؤر تیلککه سۏرا
<br>
beyt 6608.
<br>
بیت (۶۶۰۸)
<br>
bilir-men tése sen biligdin yırak
<br>
بیلیرمن تیسه سن بیلیگدین یېراق
<br>
biligsizke sandıñ biligli ara
<br>
بیلیگسیزکه ساندېڭ بیلیگلی آرا
<br>
beyt 6609.
<br>
بیت (۶۶۰۹)
<br>
bilig bir teñiz ol uçı yok tüpi
<br>
بیلیگ بیر تڭیز اۏل اوچې یۏق تۆپی
<br>
neçe suw kötürgey semürgük sora
<br>
نئچه سوو کؤتۆرگَی سیمۆرگۆک سۏرا
<br>
beyt 6610.
<br>
بیت (۶۶۱۰)
<br>
bu bilgiñ bile öz başıñ tezginür
<br>
بو بیلگیڭ بیله اؤز باشېڭ تیزگینۆر
<br>
bilümez özüñni özüñde yıra
<br>
بیلۆمز اؤزۆڭنی اؤزۆڭده یېرا
<br>
beyt 6611.
<br>
بیت (۶۶۱۱)
<br>
bilig bil kişi bol bedütgil özüñ
<br>
بیلیگ بیل کیشی بۏل بدۆتگیل اؤزۆڭ
<br>
ya yılkı atanğıl kişide yıra
<br>
یا یېلقې آتانغېل کیشیده یېرا
<br>
beyt 6612.
<br>
بیت (۶۶۱۲)
<br>
biliglig yazılmaz sakınçın tügük
<br>
بیلیگلیگ یازېلماز ساقېنچېن تۆگۆک
<br>
biligsiz sewinçin küler katğura
<br>
بیلیگسیز سئوینچین کۆلر قاتغورا
<br>
beyt 6613.
<br>
بیت (۶۶۱۳)
<br>
bilig bilse kadğun kalı katğurar
<br>
بیلیگ بیلسه قادغون قالې قاتغورار
<br>
biligsiz sığun sen ağınap yor a
<br>
بیلیگسیز سېغون سن آغېناپ یۏر آ
<br>
beyt 6614.
<br>
بیت (۶۶۱۴)
<br>
biliglig kişeldi turup yügrümez
<br>
بیلیگلیگ کیشلدی توروپ یۆگرۆمز
<br>
biligsiz yorır kör tilekin süre
<br>
بیلیگسیز یۏرېر کؤر تیلکین سۆره
<br>
beyt 6615.
<br>
بیت (۶۶۱۵)
<br>
ay bilge kişeldiñ biligsiz yorır
<br>
آی بیلگه کیشلدیڭ بیلیگسیز یۏرېر
<br>
biligsiz kişelse kişenin bür e
<br>
بیلیگسیز کیشلسه کیشنین بۆر ائ
<br>
beyt 6616.
<br>
بیت (۶۶۱۶)
<br>
elig sundum uş men biligni tilep
<br>
ائلیگ سوندوم اوش من بیلیگنی تیلپ
<br>
sözüg sözke tizdim şaşurdum ura
<br>
سؤزۆگ سؤزکه تیزدیم شاشوردوم اورا
<br>
beyt 6617.
<br>
بیت (۶۶۱۷)
<br>
keyik tağı kördüm bu türkçe sözüg
<br>
کئییک تاغې کؤردۆم بو تۆرکچه سؤزۆگ
<br>
anı akru tuttum yakurdum ara
<br>
آنې آقرو توتتوم یاقوردوم آرا
<br>
beyt 6618.
<br>
بیت (۶۶۱۸)
<br>
sıkadım sewittim köñül bérdi terk
<br>
سېقادېم سئویتتیم کؤڭۆل بیردی ترک
<br>
takı ma beliñler birerde yére
<br>
تاقې ما بئلیڭلر بیررده ییره
<br>
beyt 6619.
<br>
بیت (۶۶۱۹)
<br>
sunup tutmışımça ederdim sözüg
<br>
سونوپ توتمېشېمچا ائدردیم سؤزۆگ
<br>
kelü bérdi ötrü yıparı bura
<br>
کلۆ بیردی اؤترۆ یېپارې بورا
<br>
beyt 6620.
<br>
بیت (۶۶۲۰)
<br>
köni sözledim söz irig hem açığ
<br>
کؤنی سؤزله‌دیم سؤز ایریگ هم آچېغ
<br>
köni sözni yüdgen ukuşluğ er e
<br>
کؤنی سؤزنی یۆدگن اوقوشلوغ ار ائ
<br>
beyt 6621.
<br>
بیت (۶۶۲۱)
<br>
okığlıka artuk ağır kelmesün
<br>
اۏقېغلېقا آرتوق آغېر کلمه‌سۆن
<br>
özüm ‘udri koldum aça hem yora
<br>
اؤزۆم أُدری قۏلدوم آچا هم یۏرا
<br>
beyt 6622.
<br>
بیت (۶۶۲۲)
<br>
köni sözde taştın sözüg söz téme
<br>
کؤنی سؤزده تاشتېن سؤزۆگ سؤز تیمه
<br>
köni egri farkı ürüñli kara
<br>
کؤنی اگری فرقی اۆرۆڭلی قارا
<br>
beyt 6623.
<br>
بیت (۶۶۲۳)
<br>
yıl (altmış iki) erdi tört yüz altmış iki bile
<br>
یېل (آلتمېش ایکی) ایردی تؤرت یۆز آلتمېش ایکی بیله
<br>
bu söz sözledim-men tutup cân süre
<br>
بو سؤز سؤزله‌دیم من توتوپ جان سۆره
<br>
beyt 6624.
<br>
بیت (۶۶۲۴)
<br>
tükel on sekiz ayda aydım bu söz
<br>
تۆکل اۏن سکیز آیدا آیدېم بو سؤز
<br>
üdürdüm adırdım söz ewdip tire
<br>
اۆدۆردۆم آدېردېم سؤز ائودیپ تیره
<br>
beyt 6625.
<br>
بیت (۶۶۲۵)
<br>
yadım tü çéçek teg yıdı kin burar
<br>
یادېم تۆ چیچک تگ یېدې کین بورار
<br>
ötündüm men itnü tükettim türe
<br>
اؤتۆندۆم من ایتنۆ تۆکتتیم تۆره
<br>
beyt 6626.
<br>
بیت (۶۶۲۶)
<br>
sözüg kim tüketür neçe sözlese
<br>
سؤزۆگ کیم تۆکتۆر نئچه سؤزله‌سه
<br>
aka tınmaz erter bulaklar ara
<br>
آقا تېنماز ارتیر بولاقلار آرا
<br>
beyt 6627.
<br>
بیت (۶۶۲۷)
<br>
ay yûsuf kerek sözni sözle köni
<br>
آی یوسف کیرک سؤزنی سؤزله کؤنی
<br>
kereksiz sözüg kizle kılğa kor a
<br>
کیرکسیز سؤزۆگ کیزله قېلغا قۏر آ
<br>
beyt 6628.
<br>
بیت (۶۶۲۸)
<br>
üküş sözlediñ söz suwı barmasun
<br>
اۆکۆش سؤزله‌دیڭ سؤز سووې بارماسون
<br>
üküş sözke yalkar bu yalñuk ire
<br>
اۆکۆش سؤزکه یالقار بو یالڭوق ایره
<br>
beyt 6629.
<br>
بیت (۶۶۲۹)
<br>
ınançsız ajun kılkı irsel yayığ
<br>
اېنانچسېز آژون قېلقې ایرسل یایېغ
<br>
ukuşluğ özindin yırak tur yıra
<br>
اوقوشلوغ اؤزیندین یېراق تور یېرا
<br>
beyt 6630.
<br>
بیت (۶۶۳۰)
<br>
sen emdi yapuştuñ bu dünyâğa berk
<br>
سن ایمدی یاپوشتوڭ بو دۆنیاغا برک
<br>
katığlan köñül mundın üzgil bura
<br>
قاتېغلان کؤڭۆل موندېن اۆزگیل بورا
<br>
beyt 6631.
<br>
بیت (۶۶۳۱)
<br>
imîn bolma dünyâka artuk imîn
<br>
امین بۏلما دۆنیاقا آرتوق امین
<br>
bayatka sığınğıl katığ yalwara
<br>
بایاتقا سېغېنغېل قاتېغ یالوارا
<br>
beyt 6632.
<br>
بیت (۶۶۳۲)
<br>
üküş halknı ıdtı bu irsel ajun
<br>
اۆکۆش خلقنې اېدتې بو ایرسل آژون
<br>
köni yolda azdı kişi ked köre
<br>
کؤنی یۏلدا آزدې کیشی کد کؤره
<br>
beyt 6633.
<br>
بیت (۶۶۳۳)
<br>
saña ma itindi bezenip küler
<br>
ساڭا ما ایتیندی بزه‌نیپ کۆلر
<br>
ayı sewme azrakkına katğura
<br>
آیې سئومه آزراققېنا قاتغورا
<br>
beyt 6634.
<br>
بیت (۶۶۳۴)
<br>
neçe dünyâ yégli ajun begleri
<br>
نئچه دۆنیا ییگلی آژون بگلری
<br>
ölüm tuttı bardı közi telmire
<br>
اؤلۆم توتتې باردې کؤزی تئلمیره
<br>
beyt 6635.
<br>
بیت (۶۶۳۵)
<br>
yégitlik yawa boldı isiz künüm
<br>
ییگیتلیک یاوا بۏلدې ایسیز کۆنۆم
<br>
tüker bu tiriglik ökün kadğura
<br>
تۆکر بو تیریگلیک اؤکۆن قادغورا
<br>
beyt 6636.
<br>
بیت (۶۶۳۶)
<br>
neçe miñ yaşasa âhir ölgülüg
<br>
نئچه میڭ یاشاسا آخر اؤلگۆلۆگ
<br>
neçe tirse dünyâ kalır arkara
<br>
نئچه تیرسه دۆنیا قالېر آرقارا
<br>
beyt 6637.
<br>
بیت (۶۶۳۷)
<br>
saña ok sığındım bayat sen küdez
<br>
ساڭا اۏق سېغېندېم بایات سن کۆدز
<br>
bu ğaf et usındın méni odğura
<br>
بو غاف ائت اوسېندېن مینی اۏدغورا
<br>
beyt 6638.
<br>
بیت (۶۶۳۸)
<br>
uwutsuz kuluñ men yazukum telim
<br>
اوووتسوز قولوڭ من یازوقوم تلیم
<br>
tüzünlük seniñdin kelür belgüre
<br>
تۆزۆنلۆک سنیڭدین کلۆر بلگۆره
<br>
beyt 6639.
<br>
بیت (۶۶۳۹)
<br>
saña yazdı séndin küredi özüm
<br>
ساڭا یازدې سیندین کۆره‌دی اؤزۆم
<br>
bu kün sığnu keldim saña yalwara
<br>
بو کۆن سېغنو کلدیم ساڭا یالوارا
<br>
beyt 6640.
<br>
بیت (۶۶۴۰)
<br>
negüke ınandıñ ayâ muñluğ öz
<br>
نه‌گۆکه اېناندېڭ آیا موڭلوغ اؤز
<br>
kayuka tayandıñ körür köz kör e
<br>
قایوقا تایاندېڭ کؤرۆر کؤز کؤر ائ
<br>
beyt 6641.
<br>
بیت (۶۶۴۱)
<br>
yoluñ tüzgil emdi yorıkıñ köni
<br>
یۏلوڭ تۆزگیل ایمدی یۏرېقېڭ کؤنی
<br>
özüñ iki ajunda bulğıl töre
<br>
اؤزۆڭ ایکی آژوندا بولغېل تؤره
<br>
beyt 6642.
<br>
بیت (۶۶۴۲)
<br>
sewinçin süzilmiş bu dünyâ bütün
<br>
سئوینچین سۆزیلمیش بو دۆنیا بۆتۆن
<br>
munı kod takı bir ajunka kör e
<br>
مونې قۏد تاقې بیر آژونقا کؤر ائ
<br>
beyt 6643.
<br>
بیت (۶۶۴۳)
<br>
tiliñ tıd boğuz yığ udıma üküş
<br>
تیلیڭ تېد بۏغوز یېغ اودېما اۆکۆش
<br>
közüñ yum kulak tu bir inçin tur a
<br>
کؤزۆڭ یوم قولاق تو بیر اینچین تور آ
<br>
beyt 6644.
<br>
بیت (۶۶۴۴)
<br>
yâ rab yarlıkağıl kamuğ mü’minığ
<br>
یا رب یارلېقاغېل قاموغ مؤمنیگ
<br>
telim rahmetiñdin tükel turğura
<br>
تلیم رحمتیڭدین تۆکل تورغورا
<br>
beyt 6645.
<br>
بیت (۶۶۴۵)
<br>
tegür sawçımızka tümen miñ selâm
<br>
تگۆر ساوچېمېزقا تۆمن میڭ سلام
<br>
tüzü tört éşiñe takı ertüre
<br>
تۆزۆ تؤرت ایشیڭه تاقې ارتۆره