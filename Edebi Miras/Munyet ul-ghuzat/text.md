<div style="direction:rtl">

**هذا کتاب منیة الغزاة**<br>
برسم الجناب العالیة الأمیر الکبیر السیف المجاهدین المرابط الغازی آلتون بوغا. ادامه ملکه و سعادته و علی مرتبه.<br>

**بسم الله الرحمن الرحیم**<br>
<br>
الحمد لله الّذی سلّط المسمین علی الکفرة والطّغاة وأعلا شأنهم علی المستمرّدین والبغاة بأن رزقهم انواع الخیول والمراکب وعلّمهم العمل بفنون الأسلحة والمضارب والصّلوة علی سیّدنا محمّد خاتم النّبیّین ورسول ربّ العالمین ارسله داعیا بإذنه ونذیرا ونزّل علیه رحمة للعالمین کتابا منیرا لیهلک من هلک عن بیّنة و یحیی من حیّ عن بیّنة وامره بمجاهدة من حالفه وحاد عن امره بخطاب محکم فی محکم کتابه وقال تعالی یا ایّها النبیّ جاهد الکفّار والمنافقین واغلظ علیهم و ماء ویهم جهنّم و بئس المصیر والسّلام علی آله واصحابه الطّیّبین الطّاهرین امین یا ربّ العالمین اللّهمّ انصر جیوش المسلمین وسرایاهم و مرابطیهم حیث کانوا این حلّوا فی مشارق الأرض و مغاربها وانصرهم نصرا عزیزا وافتح لهم فتحا یسیرا ولاتجعل اللّهمّ للکافرین علی المؤمنین سبیلا.<br>
امّا بعد؛ بیلگیل کیم بو رساله تۆرک تیلی اۆزره تحریر قېلېنماقلېغا داعی بو بۏلدې کیم تڭری فرمانې بیرله مصر ایلینده بیر عظیم الشان ملک ظهورغا کیلدی. حُسن ایچینده قمر تیگ، هیبت ایچره عمر تیگ. شجاعت ایچره علی‌گه اۏخشایور، سخاوت ایچره حاتمغا تفضّل قېلور. فارِسلېق علمی ایچینده کامل، کؤرکلۆ صفتلر بیرله متکمّل. عالِملرنی دۏست توتغوچې، شرع محمّدی اۆچۆن قېلېچ اورغوچې، تڭری بویروغې اۆچۆن جان باش اۏیناغوچې، مظلوملارنېڭ دادېڭا سبب بۏلغوچې، مسلمانلېقغا کیرک بۏلغان هنر اییه‌لرینی خۏش کؤرگۆچی، خاصَکیلر خاصې تیمۆر بیگ. بک اؤکۆش یېللار دولت و سعادت اۆزره مستدام بۏلسون، بمحمد واله.<br>
<br>
**(بیت)**<br>
لک عزّ و اقبال و لک العمر مزید، <br>
کلّ یوم لک سعد، کلّ یوم لک عید. <br>
اولوغ، کیچیک، قاصی و دانی آنېڭ حضرت عالیه‌سیڭه توجّه قېلدېلار. ای نیچه قالمېش کیشیلرنیڭ ایلین آلدې، ای نیچه رزقسېز کیشیلرنیڭ رزقېنا سبب بۏلدې. بو مَلِکنیڭ مدحینه شاعر مون تیگ آیتور:<br>
<br>
**(شعر)**<br>
ایا حسن و هنر بیرله سعادت مُلکینیڭ بایې،<br>
کۆنش تۆر اۆزیڭه مشتاق اویالتېر حُسنیڭیز آیې.<br>
بیگیم هر دم کرم بیرله، بو دولت ییرگه‌سین توتتوڭ،<br>
کیلۆر ایردی ییتر بۏلسا اؤزیڭه حاتم طائی.<br>
اؤزۆڭ آلساڭ سۆڭۆ ایلگه، کئییب قېرقېل، مینیپ آتقا،<br>
ساغ اۏلماق کیتتی دۆشمندین، قاچان قورسا قۏلوڭ یایې.<br>
سیزیڭ بیرله اوروشلاردا، اوروشماق ایزده‌گن قوللار،<br>
بۏلور مجروح، کیتیپ عقلی، بۆرییۆر جرحینی سایې.<br>
کیم ایرسه کیم سیزه ایردی، سعادت ییرگه‌سین تاپتې،<br>
مثلده سلطنت بولدې، اوش اۏل کیم کؤردی هُمایې.<br>
بو دولت سیزگه ای سرور، همیشه مستدام بۏلسون،<br>
سیزیڭ احسانېڭېز سیزگه، قېلور آلقېشچې بارچایې.<br>
بیگیم هر کیم بو مکتوبنې، اۏقوردا آڭلایو کیچسه،<br>
آڭا هر کیم غریم بۏلسا، کؤگه آغا آنېڭ وایې.<br>
<br>
بس واجب بۏلدې بو دعاچې قولغا، تاقې اۏل درگاه عالی‌غه یۆز اورسا بو فکرینی ضمیریندین کیچۆرۆپ اۏل دَولتلېق مَلِکنیڭ تاپوغېنقا توجّه قېلدې. چۆن بو ضعیف قول اۏل مَلیکلر ماڭلایې خاصکیلر خاصېنېڭ خذمتینغه ییتی ایرسه، بو ضعیف قولنې انواع تلطّف بیرله خۏش تاپتې. تاقې اشارت مون تیگ قېلدې کیم «بیزیم قاتېموزدا بیر عربی سلاح‌نامه بار تورور آنې تۆرک تیلینگه چئوۆرسه‌ڭ کیم بو غازی تۆرکلر آندېن انتفاع آلسالار، سڭا تاقې ثواب بۏلسا» تیدی. بو دعاچې قول تاقې «علی رأسی وعینی» بویوروقلارېنغا امتثال قېلېپ، اۏل عربی کتابنې آلېپ، مراجعت قېلدې. تاقې بیر مدّت بیگلر تاپوغېندېن ایلی تیگدۆکجه اۏل کتابغه مشغول بۏلدې. الحمد لله والمنّة، تڭری توفیقی بیرله اۏل کتابنې تۆرک تیلینچه ترجمه قېلېپ، تاقې «منیة الغزاة» تییۆ آد بیردی. کۆچی ییتگینچه کؤرکلۆ ترتیب بیریپ، آلتې فن اۆزره تحریر قېلدې.<br>
<br>
**اوّل فن آتقا مینمکده،**<br>
**ایکینچی فن سۆڭۆ توتماقدا،**<br>
**اۆچۆنچی فن قېلېچقا تعلّق عمل‌لرده،**<br>
**تؤرتینچی فن قالقان توتماقدا،**<br>
**بیشینچی فن تۏپ اورماقدا.**<br>
<br>
قایو کیم ایرسه کیم بو فنلرنی یاخشې بیلیپ لانظیر بۏلغای، والسّلام. امّا وصیّت اۏل تورور کیم فارِس کیرک کیم نیّتین اخلاص بیرله تڭری یۏلوغا قېلغای. تاقې مؤمن موحّد مسلمانلار اۆزره قېلېچ تارتېپ، بو عمل‌لرینی آندا صرف قېلماغای، مگر سند شرعی بیرله. تاقې اؤزینی دائم عبادت ایچینده توتغای. تاقې تڭریغه شکر قېلغای کیم مون تیگ اولوغ هنرلرنی آڭا روزی قېلدې. تاقې مسلمانلار اۆزره تجبّر تکبّر قېلماغای. دائما تواضع و مسکنت اۆزره بۏلغای. نیته کیم رسول صلّی الله علیه وسلّم بویورور کیم «من تواضع لله رفعه الله و من تکبّر وضعه الله.»<br>

**اوّل فنّ آتقا مینمکده**<br>
بیلگیل کیم یا مجاهد و مرابط و غازی کیم فارِسلیکنیڭ اصلی، آت اۆزره ثابت بۏلماقلېق تورور. آت اۆزره ثابت بۏلماقلېقنېڭ اصلی، عربی آت اۆزره ثابت بۏلماقلېق تورور. اگر عربی آت اۆزره ثابت بۏلماسا، آنېڭ مینمکلیگی تاقې ثابت و صحیح بۏلماغای. تاقې آتنې سۆکسۆکله‌گنده دائم عذر ایچینده قلقده بۏلغای. تاقې آت سیکریگنده یېقېلماقدېن ایمن بۏلماغای. اؤکۆش کیشیلرنی کؤردۆم کیم فارِسلیک دعوی قېلورلار ایردی، عربی آت اۆزره ثابت دؤگۆل ایرکن سۆڭۆ اۏیناغاندا آتدېن یېقېلدېلار. بس واجب بۏلدی فارِسقا کیندۆ اؤزینی عربی آت اۆزره ثابت قېلغای. اؤکۆش مینمک بیرله هیچ تقصیر قېلماغای، والسّلام. تاقې بیلگیل کیم فارِسلیکدین بیریسی تاقې یای دک آتقا مینمکلیک تورور. یای دک آت مینمکلیکنی اؤگرنگیل. هیچ اویالماغېل کیم حاجت وقتینده کیرک بۏلغای. بیررده بۏلور کیم دۆشمن علی غفلة کیشینیڭ اۆستۆنه کیلۆر، تاقې آت عریان بولونور، اگر عریان مینمکنی ثابت قېلمېش بۏلساڭ اۏل وقتده مینیپ فارِسلیک عمللری بیرله تڭریغه سېغېنېپ، دۆشمننی رد قېلورسېن. زنهار تقصیر قېلماغېل بو ایشنی اؤکۆش مینمک بیرله ثابت قېلغېل کیم یاخشې عمللردین بیریسی تاقې بو تورور کیم اؤکۆش فارِسلر بو ایشنی بیلمسلر. آندېن سۏڭرا بیر اییَر آلغېل کیم آغاچې قَوی بۏلسون، مجلسی کیڭ بۏلسون، تاقې ایکی قاشې قاتېغ بؤیۆک بۏلماسون کیم آت ناگاه سیکریگنده آلېن قاشې کؤگسینه اوروپ آغرېتماسون. تاقې فارِس مون تیگ اییَر ایچینده کؤرکلۆگ کؤرۆنمس، اییر ایچینه باتار. تاقې اۆزَڭۆ قایېشلارې محکم بۏلسون. تاقې اۆزَڭۆ آغېر بۏلسون کیم ایزده‌گنده آیاق آنې تیزیک تاپسون. تاقې اۆزَڭۆنیڭ آلتېندا تیشیکلر بۏلسون کیم آت سیکریگنده اۆزَڭۆ آیاقدېن تایېپ، چېقماسون. تاقې اۆزَڭۆ بیری بیریسیندین آغېر بۏلماسون. تیڭ بۏلسون. تاقې اۆزَڭۆ قایېشلارېنېڭ ایکی یانې برابر بۏلسون. آیاق مقدارېنچا، نی اوزون بۏلسون، نی قېسقا بۏلسون. امّا اوزون بۏلماقلېق، قېسقادېن یاخشېراق تورور. آنېڭ اۆچۆن کیم اگر قېسقا بۏلسا آتنې چاپېپ تارتغاندا یېقېلماقدان ایمن بۏلماس. تاقې آت سیکریگنده اییَردین چېقماقدېن ایمن بۏلماس. تاقې تیزلری ایکی بۆکۆلۆپ، ایلگرۆ چېقار، آیاقلارې آرتقارو متاخّر بۏلور. تاقې آت سیکرگنده اییَرنیڭ آرت قاشې سېنماقدېن ایمن بۏلماس. بس معلوم بۏلدې کیم اوزېنې قېسقادېن یاخشې ایرمیش. تاقې بیر یاخشې کیزدین مربّع یاغېرلېق قېلغېل کیم حشوی یومشاق بۏلغای. یأخذ مدوّر یاغېرلېق قېلغېل. اۏل صفت اۆزره تاقې محکم حزام آلغېل. حزامېڭنې ایکی قېلغېل کیم منیم قاتېمدا ایکی حزام بیر حزامدېن یاخشېراق تورور و أسلم العاقبة تورور. قاچان محکم قېلساڭ بو وصف قېلغانلارېمنېڭ جمیعیسین سنیڭ آلَتیڭدین تاقې آتنېڭ آلَتیندین پس آتېڭنې اییَرلتگیل. تاقې حزامېڭنې اؤز ایلیڭ بیرله چیکگیل. اگر آتېڭنې اییَرلیک تاپساڭ، حزامېڭنې احتیاط قېلوپ مینگیل کیم اییَر آغماقدېن ایمن بۏلغایسن. قاچان تیلرسه‌ڭ کیم آتغا مینگَیسن، آتنېڭ سۏل یانېنا توروپ، قامچېڭنې سۏل ایلیڭده توتوپ، اۆزَڭۆگه برابر یا آزغېنا آرتقاروراق توتوپ، مینگیل. آندېن سۏڭرا تۏنوڭنې آچېپ، تۆزتگیل. تاقې یۆگننی سۏل ایلیڭ بیرله توتوپ، آتنېڭ یالېن بیرگه توتغېل. اگر آتنېڭ یالې بۏلماسا، اییَرنیڭ ایلگرۆ قاشېن ایچیندین توتغېل. آندېن سۏڭرا اۆزَڭۆنی ایلگرۆ بیر قاتلا بورغېل. آندېن سۏڭرا سۏل آیاغوڭنې اۆزَڭۆگه قۏیغېل. تاقې ساقلانغېل آیاغېڭ آتنېڭ قۏلتوغېنا کیرمه‌سۆن. آندېن سۏڭرا ساغ ایلیڭ بیرله اییَرنیڭ ایلگرۆ قاشېن توتوپ، آرقونلوق بیرله تاقې قوّت و لباقه بیرله مینگیل. قاچان اییَرگه مینسه‌ڭ، ساغ آیاغېڭنې ساغ اۆزَڭۆگه قۏیغېل. سۏل آیاغوڭنې قۏیغان کیبی، آندېن سۏڭرا تۏنوڭنې تۆزتگیل. اگر تیله‌سه‌ڭ کیم اییَرگه اۏلتورماسدېن بورون تۆزتگیل کیم فارِس‌لر مون تیگ تاقې قېلمېشلار تورور. امّا منیم قاتېمدا اۏل مستحسن تؤگۆل. مستحسن بو تورور کیم یۆگننی توتغایسن، اییَر بیرله مینیپ آتغا اییَرده مستقر بۏلغېنچا. آندېن سۏڭرا تۏنوڭنی تۆزتگَیسن. تاقې کیرک کیم یۆگننی مینر چاغدا، ساغ یانېندېن بیر آزگینه قېسقارتغایسن کیم اۆزَڭۆ آتدېن یېراق بۏلماغای. اگر آت تیزگینسه اۆزَڭۆ ساڭا یاقېن کیلگَی. اگر تیله‌سه‌ڭ کیم مینر چاغدا اییَرنیڭ آرت قاشېنې ساغ ایلیڭ بیرله توتوپ مینگَیسن، مینگیل. بولارنې بارچا صواب کؤرۆپ تورورلار. إلّا آنچاسې بار تورور کیم اییَرنیڭ ایلگرۆ قاشېن ساغ ایل بیرله توتوپ مینمک منیم قاتېمدا یاخشېراق تورور. آنېڭ اۆچۆن کیم اگر آت مینر ایرکن سکریسه، تاقې ساغ ایلیڭ ایلگرۆ قاشېندا بۏلسا، مینمک سندین قورتولماس. اگر ساغ ایلیڭ آرت قاشېندا بۏلسا، خوف تورور کیم آت سکریسه مینه‌بیلمه‌گَیسن. تاقې تمام مینگندین سۏڭرا یۆگننی توتوپ، آت باشېن کؤندرگیل. تاقې بیلگیل کیم فارِسلیکنیڭ اصلی یۆگننی یاخشې توتماق تورور. تاقې ثابت اۏلتورماقلېق تورور. تاقې لباقه تورور. امّا لباقه تیمک فارِسنیڭ یاخشې حرکتلری تورور. تاقې بۏیون تۆز توتوپ اییَرده کؤرکلۆگ اۏلتورماق تورور. تاقې ایکی آیاغېنې تیڭ توتوپ، طرفلرینی تیڭ توتماقلېق تورور. امّا اییَرده کؤرکلۆگ اۏلتورماقلېق اۏل تورور کیم بۏیوڭنې تۆز توتوپ تیک اۏلتورماق، هیچ ایگیلمه‌گَی، تاقې کؤگسین آسرې کیرمه‌یین، تاقې آیاقلارېڭنې اۆزَڭۆده اوچقارو باسغایسن، قېیېشتورا. آندېن سۏڭرا میداندا سیرگه چېقغېل. آتېڭغا اؤکچڭ بیرله اشارت قېلېپ، ایگیلیپ، ایلیڭ تیپرتمک بیرله چېقماغېل. تاقې اۏل حالده ایکی آیاغېڭنې تیپره‌تیپ، آتېڭنې قارنېنا تیپیپ، چېقماغېل. آنېڭ اۆچۆن کیم مون تیگ قېلماق قبیح تورور. فارِسلر بولای قېلماسلار. آزغېنا اشارت بیرله چېقارلار. آندېن سۏڭرا آرقونلوق بیرله سیر قېلغېل آتېڭنېڭ ایکسۆک یۆرۆشی بیرله. تاقې آنېڭ کیبی بۏلغېل نیچۆن کیم سڭا وصف قېلدېم آت اۆزره کؤرکلۆگ اۏلتورماق ایچینده. تاقې آرقاڭ بیرله ایگینلریڭنی آنېڭ کیبی تۆز توتغېل کیم تاڭری تعالی سنی یاراتتې تۆپ تۆز. نی ایلگرۆ ایگیلگیل، نی آرتقارو ایگیلگیل. تاقې اۏلتورور ییریڭنی اییَرده بیک توتغېل. تاقې بوتلارېڭنی اییَرگه یاپېشتورا، محکم توتغېل. تاقې آیاقلارېڭنې اۆزَڭۆده بیک باسغېل. اؤکچڭنی آشاغاراق توتوپ، تاقې آیاقلارېڭنې اۆزَڭۆده احتیاط ایتگیل کیم باسغاندېن سۏڭرا تیپرنمه‌گَی. آیاقلارېڭنېڭ صدری اۆزَڭۆدین آیرېلماغای. تاقې آیاغېڭنې آسرې ایلگرۆ، آسرې آرتقارو توتماغېل. اۏرتا چاغلې توتغېل. آنېڭ اۆچۆن کیم فارِسقا آیاغېن آرتقارو و تاقې اؤکچه‌سین کؤتۆرۆره‌ک توتماقدېن عیبره‌ک یۏق تورور، والسّلام. قاچان کیم محکم قېلساڭ، آنلارنې کیم سڭا وصف قېلدېم، تاقې آنلارنې اؤزیڭه معوّد قېلساڭ کیم أقل سڭا سیر عنقده، تاقې طبیعت و عادت بۏلسا، تاقې مینمکنی، تاقې آنېڭ اۆزره کیم وصف قېلدېم محکم قېلساڭ، بس هیچ حرکت قېلماسسن مگر لباقه بیرله. بس آندېن سۏڭرا آتېڭنې سۆکسۆکله‌مکلیکگه قایتارغېل، مهمیزیڭ اشارتی بیرله، نیچۆک کیم وصف قېلدېم. آندېن سۏڭرا سۆکسۆکله‌گیل تاقې اؤزیڭنی ساقلاغېل. یاخشې اۏلتورغېل نیچۆک کیم سڭا وصیّت قېلدېم. آنېڭ اۆچۆن کیم سۆکسۆکله‌مکلیک صعب تورور. یقین بۏلور کیم فارِسنی اییَردین چېقارغای. بس قاچان موندا تاقې محکم بۏلساڭ، نیچۆک کیم سڭا وصف قېلدېم، آندېن سۏڭرا آتېڭنې نَقلغه چېقارغېل. تۏس تۏغرو نَقل بیرله لجامېڭنې قۏیا بیریب، آندېن سۏڭرا سۏل یانېڭا قایېتغېل دَور ایچینده آرقونلوق بیرله، نیچۆک کیم وصف قېلدېم. تاقې دَوریڭنیڭ کیڭلیگی ییتمیش بیرله سکسن زراع آراسېندا بۏلسون. قاچان دَوریڭ کیڭ بۏلسا، آتغا تاقې فارِسقا تیزگینمک اوچوز بۏلور. تاقې آتنې نَقللاماقلېققا یاخشې بۏلور. قاچان دَور تار بۏلسا، آت نیچه کیم زیرک بۏلسا یاڭېلور. خیر یۏق اۏل آتدا کیم زیرک بۏلماغای. قاچان مون تیگ بۏلسا آت تویاغېنېڭ قېرېغې بیرله یۆرۆر. سۆرۆنمکدین یا یاڭېلماقدېن ایمن بۏلماس. دَورنی تار قېلماقنې تاقې تیز قایېتماقلېقنې استعمال قېلماسلار إلّا حاجت وقتینده، عزم بیرله. دَورنیڭ کؤرکلۆسی اۏل تورور کیم حلقه‌نی کؤکچک تۆز تیزگینگَیسن. قاچان قایېتغاندا، اۏل ایزچه قایېتغایسن. قاچان تیله‌سه‌ڭ کیم قایېتغایسن، دَوریڭ ایزیندین آزغېنا چېقغېل، قایېتېب ایزیڭه کیرگن مقدارېنجا. آرقونلوق بیرله قایېتماغا اۏل تیزره‌ک بۏلور. مون تیگ هَو قېلماقلېققا کیرک کیم سن تاقې آتېڭ، دائما معوّد بۏلغایسېز. تاقې کیرک کیم سڭا ناورد دائما کیڭ بۏلغای. یعنی میدان تیزگینمکنیڭ حلقه‌سی بیر وجه تاقې اۏل تورور کیم ناورد تا سۏلیڭا دَور ایتگَیسن. قاچان هَو قېلماق تیله‌سه‌ڭ، هَویڭنی حلقه ایچیندین قېلغایسن. مون تیگ هَو قېلماق تار ییرلرده تاقې تار میدانلاردا تاقې خلایق سیزنیڭ اۆزره حلقه اوروپ تورغاندا یاخشې تورور. آندېن سۏڭرا تعلیمگه قایېتغېل. قاچان اۆچ قورلا سۏلېڭا دَور قېلساڭ، آتېڭنې ساغ قۏلې سارو قایتارغېل. اۆچ قورلا تاقې آنېڭ اۆزره دَور قېلغېل. تاقې سۏلې اۆزره قایتارغېل. بیر کیز دَور قېلغېل. تاقې ساغ اۆزره قایتارغېل. بیر کیز تاقې آنېڭ اۆزره دَور قېلغېل.  تاقې هَو ایتگنده، مهمیزیڭ بیرله اشارت قېلېپ، آتېڭنې بیر آز تیزله‌گیل. آندېن سۏڭرا ساغ قۏلې اۆزره بیر دَور، سۏل قۏلې اۆزره بیر دَور قېلغېل. تاقې اۏل دَوردین تۏس تۏغرو چېقار کیبی چېقېپ، یارېم دَور قېلغېل. تاقې آتېڭنې قایتارېپ بیر قۏلې اۆزره، تاقې یارېم دَور قېلغېل. بو دَورنی بیر میدان قدرینجه قېلغېل کیم اۏل کیرمککه تاقې، چېقماققا تاقې، نافع تورور. آندېن سۏڭرا آتېڭنې حبس ایتگیل. تاقې بیر آز گینه تیک تورغېل کیم آتېڭ نَفَسین آلسون، تیڭله‌سۆن. هر بیر چاپقاندا حبس قېلېپ تورماقنې استعمال قېلغېل کیم آتېڭ نفس آلسون، تاقې راحت قېلسون. آندېن سۏڭرا تۏنوڭنې تاقې آلتیڭنی تۆزتگیل. تاقې آتېڭنې تیزله‌گیل و لکن اوزون چاپماغېل. اۏل آتلار کیم آنېڭ اۆزره سۆڭۆ اۏینارلار، اوزون چاپماق بیرله خراب بۏلورلار. آندېن سۏڭرا اۆچ کیز آرقونلوق بیرله تارتغېل. تؤرتینچیده توتغېل، ایومه‌گیل، تاقې ساقلانغېل. آتېڭدېن قان چېقارماغېل. آنېڭ اۆچۆن کیم منیم قاتېمدا آندېن قاتېغراق عیب یۏق تورور کیم اوروش تارتېش وقتی بۏلمایېن، یا خود بوروندېن ایسکی یاراسې بۏلمایېن، فارِس آتېنې هیچ ییرده قاناتسا. مون تیگ قېلماق اولوغ عیب تورور. بیلگیل کیم آتنې علّتسیز قاناتماس إلّا اۏل کیشیلر کیم آنلارنېڭ یۆگن توتماقدا معرفتی یۏق تورور. قاچان اۏل نه ایرسه‌لرینی کیم سڭا وصف قېلدېم جمیعسینده حاذق بۏلساڭ، تاقې سڭا طبیعت و عادت بۏلسا، بس سن هیچ حرکت قېلماسسن مینمکده إلّا حکمت بیرله. قاچان سهو قېلساڭ یا خود کؤڭلۆڭ اؤزگه نیمه بیرله مشغول بۏلسا، کؤرکلۆگ مینمگیڭ، تاقې کؤرکلۆگ حرکتلریڭ، تغییر بۏلماس. بس موندېن سۏڭرا فارِسلیکنیڭ ایشلرینه تعرّض قېلغېل. تاقې کؤزیڭ آچغېل یۆگن توتماق صنعتی بیرله تا سنیڭ کؤڭلۆڭده مرکّب محکم بۏلسون کیم فارِسلر مونېڭ بیرله غریملرینه قهر ایترلر. متعلّم کیشینیڭ اصلی اۏل تورور کیم بو ایشده کؤرکلۆ فکر ایتگَی. تاقې اۏل نه ایرسه‌لرنی کیم سڭا وصف قېلدېم آنېڭ ایچینده بحث ایتگَی. تاقې آنېڭ اۆزره صبر ایتگَی تا فهم ایتیپ کؤڭلینده اۏل تورغېنچا. تاقې کؤڭلین تار توتماسون اۏل کیشی کیم بیزیم علمیمیزنی اؤگرنمکلیکگه باشلادې. تاقې آڭا صعب کیلدی. اوّل حالده معنیسین آڭلایې بیلمه‌دی، آنېڭ اۆچۆن کیم بارچا علم اوّل حالده صعب بۏلور. خاصّه بو علم بارچا  علمدین دشوارراق تورور. مونچا تۆرلۆگ علم و صنعت مونېڭ ایچینده مجتمع بۏلوپ تورور. بو علمنیڭ صاحبی کؤڭلینه اؤکۆش نه ایرسه‌لرینی ساقلاماقلېققا محتاج تورور. خاصّه کیم غریمگه قارشو تورغاندا، آت آرقاسېندا اؤزین ساقلاماقلېققا، تاقې کؤرکلۆگ مینیش، تاقې کؤرکلۆگ یۆگن توتماقلېققا، غریمینی ساقلاماقلېققا، تاقې سۆڭۆسینیڭ اوچېن ساقلاماقلېققا، تاقې موندېن اؤزگه اؤکۆش نه ایرسه‌لرنی ساقلاماقلېققا، محتاج تورور. اگر بو فارِس صحیح الذّهن، شدید القلب، بۏلماسا، مونلارنې ضبط قېلابیلمس. مونېڭ اۆچۆن آیېتتېم کیم فارِس محتاج بۏلور یاخشې مینیپ ثابت بۏلماقلېققا، تاقې یۆگن توتماقلېققا. حاذق بۏلماق طبیعت و عادت بۏلسا کیرک تیب، بس ممکن دؤگۆل بیر کیشیگه ایکی نمه‌نی کؤڭلینده توتماقلېق. خاصّه کیم مونچا نه ایرسه‌لرنی قاچان بو آیېتغانلارېم سڭا طبیعت و عادت بۏلسا، اۏل وقتدا بولارنې فکر ایتمکلیککه محتاج بۏلماسسن. قاچان کیم بولار سنده بارچاسی جمع بۏلسا، کؤڭلۆڭنی اولغایتېب، غریمیڭنی یېقماق آرتېنچا بۏلماغېل. بل‌کیم اؤزیڭنی ساقلاماقلېق آرتېنچا بۏلغېل. موندا شک یۏق تورور کیم اؤزیڭنی ساقلاماقلېق یاخشېراق تورور، غریمنی یېقماق آرتېنچا بۏلماقلېقدان. قاچان غریمیڭنی یېقماق بیرله مشغول بۏلساڭ، لابد سانچېلورسن. بو معنیلرنی فهم ایتگیل، تاقې تڭریگه شکر قېلغېل. علی الله ما اعطاک الله سبحانه وتعالی شکر المنعم واجب.<br>

**ایکینچی فنّ سۆڭۆ توتماقدا**<br>

**باب فی التشدید الخراسانی القدیم**<br>
تشدید خراسانی قدیم اۏل تورور کیم سۏل ایلیڭ بیرله بیر آرشون مقدارې سۆڭۆدین یۆگن بیرله بیرگه توتغایسن. تاقې ایلیڭ یۆگن آلتېندا بۏلغای، آتنېڭ یاغرېنېنا یاپوشتورا توتغېل. تاقې ساغ ایلیڭ بیرله سۆڭۆنیڭ تۆبیندین توتغېل. تؤرت بارماق مقدارې آرتقارو قۏیوب تا سۆڭۆ ییڭیگه کیرمه‌سۆن. تاقې ساغ ایلیڭنی بیلی باغېڭغا سۆڭۆ تۆبی بیرله یاپوشتورا توتغېل. تاقې ساغ بیله‌گیڭنی، تاقې ساغ تیرسه‌گیڭنی، ساغ یانېڭا یاپوشتورا توتغېل. تاقې ایلیڭنی قاتېغ اوزاتغېل. تاقې آت اۆزره قېیېشا اۏلتورغېل. سۆڭۆنیڭ اوچېن آتنېڭ سۏل یاڭاقېنا ملصق قېلغېل. تاقې سۏل اۆزَڭۆ اۆزره آزغېنا تکیه قېلغېل. اییَریڭدین اۏلتورور ییریڭنی، تاقې آیاقلارنې، بورونغې حالېندېن آیناتمایېن تا یاغرېنېڭ باشې، تاقې آتنېڭ قولاقې، تاقې سۆڭۆنیڭ اوچې، بارچاسې بیر خط اۆزره بۏلغای. سوا قاچان بو وصف قېلغانلارېم کیبی قېلماساڭ، یۆزیڭ تاقې کؤگسیڭ آچېلغای. بس بو خللدین اؤترۆ سڭا سۆڭۆ یۏل بولغای. بس بو ایشلرده قاتېغ ساقلانغېل کیم اصل بولار تورور. قاچان تیله‌سه‌ڭ کیم ساغېڭا تشدید قېلغایسن، ساغ ایلیڭ بیرله سۆڭۆ بیرله یۆگننی بیرگه توتغېل. نیچۆک کیم سۏل ایلیڭ بیرله توتتوڭ ایردی. سۏلېڭنې ساغېڭ ییرینده توتغېل، نیچۆک کیم وصف قېلدېم سڭا. سۏلېڭا تشدید قېلغاندا نی ییرده کیم سڭا تشدید خراسانی تیب ذکر قېلسام، بو صفت اۆزره قېلغېل. ایکینچی شرح قېلماقلېققا محتاج دؤگۆل. بس مونې بو ییرده فهم ایتگیل یاخشې. اؤگۆڭده توتغېل، اونوتماغېل.<br>
<br>
**باب فی التّشدید المحدث الثّغری**<br>
تشدید محدث ثغری اۏل تورور کیم سۏل ایلیڭ بیرله سۆڭۆنیڭ تۆبیندین تؤرت بارماق مقدارې قۏیوب، یۆگن بیرله توتغایسن کیم ایلیڭ یۆگن اۆستیندین بۏلغای. تاقې ساغ ایلیڭ بیرله سۆڭۆنیڭ یوقارو یانېندېن بیر آرشون مقدارېندېن آزغېنا آرتوقراق توتغایسن. تاقې ایلیڭنی اؤکۆش چېقارمایېن سانچغایسن. تاقې تیزچه تشدیدگه قایېتغایسن. آتېڭنېڭ ساغ یاڭاقې بیرله بو تشدیدنی قېلغاندا آزغېنا کیدر کیرک، یاتېب قېلغایسن. یۆزیڭنی ساقلار کیبی بۏلوب، قاتېغ آرتقارو یاتماغېل کیم اۏل اولوغ عیب تورور. سۏل یانغا تاقې تشدید قېلماق مون تیگ تورور. بو کتاب ایچینده نی ییرده سڭا تشدید محدث ثغری تیب ذکر قېلسام، بو صفت اۆزره قېلغېل.<br>
<br>
**باب فی التّشدید الشّامی وهو الرّومی**<br>
تشدید شامی اۏل تورور کیم ساغ ایلیڭ بیرله سۆڭۆنیڭ تۆبیندن بیر آرشون مقدارې یوقارو توتوب، قۏلتوقېڭا قېسقایسن. تاقې سۆڭۆنی یاڭاقېنا ملصق قېلغایسن. قاچان سۏل یانېڭا تشدید قېلماق تیله‌سه‌ڭ، سۆڭۆنی سۏل یانېڭا کیچۆرگیل، آتنېڭ باشېندېن آشوروب ساغ ایلیڭنی سۆڭۆ توتغان ییردین تیپره‌تمه‌یین، سۆڭۆ تۆبین قۏلتوقېڭدېن چېقارمایېن. اگر کیندۆ اؤزیڭه اېنانساڭ، ساغ ایلیڭ بیرله نیچۆک عمل قېلدوڭ ایرسه، سۏل ایلیڭ بیرله تاقې آن تیگ عمل قېلغېل. امّا بو منیم قاتېمدا قاتېغ ضعیف تورور. بو تشدید بیرله فارِسلر فارِسلرنی آلدارلار. بو کتابدا نی ییرده کیم سڭا تشدید شامی تیب ذکر قېلسام، بو صفت اۆزره قېلغېل. امّا سۏل ایل بیرله تشدید قېلغاننې آز کؤردۆم. بارچا عالم ساغ قۏلې بیرله قېلورلار، نیچۆک کیم وصف قېلدېم. مگر کیم فارِس سۏلغای بۏلغای.<br>
<br>
**باب فی التّشدید الدیلمی ویقال له الیمنی**<br>
تشدید دیلمی اۏل تورور کیم ساغ ایلیڭ بیرله اۆچ آرشون مقدارې سۆڭۆنیڭ تۆبیندین یوقارو توتغایسن. آیاڭنې سۆڭۆنیڭ آلتېندا توتغایسن. سۆڭۆ ساغ قۏلوڭ اۆستۆنده بیله‌گیڭه ملصق بۏلغای. بو باب قاتېغ ضعیف تورور، والسّلام.<br>
<br>
**باب فی نقل الخراسانی القدیم فی التّشدید مع العنان**<br>
نقل خراسانی قدیم، یۆگن بیرله تشدید قېلغاندا، اۏل تورور کیم سۏلیڭا مشدّد ایرکن تیله‌سه‌ڭ کیم نقل قېلغایسن. نیچۆک کیم سڭا وصف قېلدېم، آتنېڭ باشې اۆزریندین ساغ ایلیڭنی سۆڭۆ تۆبیندین کیترگیل. تاقې تۆبینی آلنېڭدېن کیچۆرگیل. تاقې سۏل قۏلوڭنیڭ بیله‌گینه تیره‌گیل کیم قَوی بۏلسون، اوچې ییرگه تۆشمه‌سۆن. تاقې اوچېنې آتنېڭ یانېنا کیچۆرگیل. تاقې یۆگننی ساغ ایلیڭ بیرله آلېب، سۏل ایلیڭ توتغان ییرلرنی توتغېل. تاقې سۏل ایلیڭنی آشاغا سېیرېب، ساغ ایلیڭ توتغان ییرینی توتغېل. تاقې سۏل قۏلوڭنې سۆڭۆ بیرله سۏل یانېڭدا قوشاغېڭا یاپوشتورغېل. اگر سۆڭۆنی سۏلېڭا قایتارماق تیله‌سه‌ڭ، نیچۆک کیم ساغېڭا قایتاردېڭ ایرسه آن تیگ قایتارغېل. نی ییرده کیم بو کتاب ایچینده سڭا نقل خراسانی تشدید خراسانی ایچینده ذکر قېلسام، بو صفت اۆزره قېلغېل.<br>
<br>
**باب فی نقل المحدث الثّغری**<br>
قاچان تیله‌سه‌ڭ کیم تشدید خراسانیده نقل محدث ثغری قېلغایسن، ساغ ایلیڭ بیرله سۆڭۆنی ایته‌بیرگیل. سۏل ایلیڭنی بیر آز بۏشاتېب، تا سۆڭۆ یاخشې یۆگۆرگَی کیم تۆبی سۏل ایلیڭده یۆگن بیرله بیرگه بۏلغای. تاقې سۆڭینیڭ اوچېنې آتنېڭ ساغ یانېنا کیچۆرگیل. تاقې یۆگننی ایلیڭه آلېب، سۏل ایلیڭ توتغان ییرنی توتغېل. آندېن سۏڭرا تشدید قېلغېل سۏلېڭا. اگر نقل تاقې قېلماق تیله‌سه‌ڭ، مونوڭ کیبی قېلغېل. قاچان کیم تشدید محدث ثغری ایچینده سۏلېڭا نقل قېلماق تیله‌سه‌ڭ، ساغ ایلیڭنی آشاغا سېیېرغېل تا سۏل ایلیڭه ییتیشسۆن. تاقې یۆگننی ساغ ایلیڭدین آلغېل، سۏل ایلیڭ بیرله سۆڭۆنیڭ آشاغاسېندېن. تاقې سۆڭۆ اوچېنې آتنېڭ سۏلېنا کیچۆرگیل. قاچان ساغېڭا نقل قېلماق تیله‌سه‌ڭ، سۏل ایلیڭنی ساغ ایلیڭ توتغان کیبی توتغېل. نقل ثغری بو تورور. بو کتابدا نی ییرده کیم سڭا ذکر قېلسام نقل محدث ثغری تیب، بو صفت اۆزره قېلغېل. امّا بیلگیل کیم بو نقلی تاقې بو تشدیدی مینم قاتېمدا عامللرنیڭ یاخشېراقې تورور. مونوڭ بیرله من ضعیف قول فارِسلر بیرله سانچېشورمن، تڭری یاری بیرمگی بیرله. والله الموفق والمعین.<br>
<br>
**باب فی نقل الشّامی**<br>
شامیلرنیڭ نقلی یوق تورور. امّا بولارنېڭ نقلی اۏل تورور کیم سۆڭۆنیڭ اوچېنې آتنېڭ سۏل یانېنا آیو ساغ یانېنا کیچۆرمک تورور، سۆڭۆ تۆبین قۏلتوقېندېن چېقارمایېن. والسّلام والله المستعان.<br>
<br>
**باب فی النّقل من الشّامی الی الثّغری**<br>
شامیدین ثغریگه نقل قېلماق اۏل تورور کیم سۆڭۆنیڭ تۆبینی قۏلتوقېڭدېن چېقارغایسن. تاقې سۏل ایلیڭه آلېب، ساغ ایلیڭ بیرله یۆگننی آلغایسن، ییریدین تیپرتمه‌یین. تاقې تشدید محدث ثغرینی قېلغېل کیم بو نقل یاخشې نقل تورور. العلم حسن والجهل قبیح.<br>
<br>
**باب فی ابتداء علم عمل الرّمح**<br>
قاچان تیله‌سه‌ڭ کیم سۆڭۆ علمینی اؤگرنگَیسن، کیرک کیم آتنېڭ یاخشېسېن آلغایسن کیم آیاقلارې قَوی بۏلغای. تاقې اؤزی یۏغېن بۏلغای. تاقې طایع بۏلغای. حرون بۏلماغای. تاقې حدّ النَّفَس بۏلماغای. تاقې یاخشې یۆگرۆک بۏلغای. آغزې قاتېغ بۏلماغای. آنېڭ اۆچۆن کیم بو صفتلېغ آتلارغا اؤگرتمک اوچوز بۏلور. آندېن سۏڭرا آلتېڭنې محکم قېلغېل، خاصّه حزامېڭنې. هیچ کیمسه‌یه حزامېڭدا اعتقاد قېلماغېل. اؤز ایلیڭ بیرله بیرکیتگیل. اگر اؤزگه کیشی چیکمیش بۏلسا، مینر چاقدا احتیاط ایتگیل. آندېن سۏڭرا یۆگننی قېسقارتغېل تا قَرَبوسقا یاقېن کیلسۆن. تاقې ایته‌گیڭنی آرتقارودېن بیلیڭه سۏقغېل. اگر تیله‌سه‌ڭ تۏنېڭنېڭ بطانه‌سینده ایلگیک تۆگمه تیکگیل، میڭَندین سۏڭرا تۆگمه‌له‌گیل. بولارنې بارچا فارِسلر قېلېب تورورلار، امّا من ایتکنی بیلگه سۏقماقنې قبیح کؤررمن، والسّلام. تاقې سۆڭۆ اۏرتا چاقلې بۏلسون، آنېڭ اۆچۆن کیم اگر یۏقون بۏلسا ایلده یاخشې تورماس. بارماقلار تاقې آنېڭ اۆزره یاخشې باغلانماس. نیچه کۆچۆڭ ییتسه، سۆڭۆڭ ییڭیل بۏلسون کیم عیبلیک ییڭیل سۆڭۆ یاخشېراق تورور عیبسیز آغېر سۆڭۆدین. اگر سن کۆچلۆگ بۏلساڭ، قادر بۏلساڭ آغېرنې کؤتۆرمکگه، ییڭیل سنیڭ ایلیڭده آندېن یاخشېراق کیلۆر. تاقې سن آنېڭ بیرله عمل قېلماقلېققا تیله‌گن کیبی قادر بۏلورسن. نیچه کۆچۆڭ ییتسه، سلاحېڭنې ییڭیل قېلغېل خاصّه سۆڭۆڭنی، والسّلام. تاقې سۆڭۆڭنی اوروش وقتینده اۏن آرشون قېلغېل. موندېن تاقې قېسقا  بۏلسا، بوشماس. آندېن سۏڭرا قامچېڭنې شۏل بارماقلارېڭ آراسېندا آلغېل. قامچېڭنېڭ اوزونونې تؤرت قارېش قېلغېل. تاقې علاقه‌سین ضعیف قېلغېل. آنېڭ اۆچۆن کیم بیررده بۏلور یایاغ کیشی فارِسنیڭ مقرعه‌سین توتوب آشاغا چیکر. قاچان علاقه قَوی بۏلسا خوف تورور کیم فارِس یېقېلغای.  قاچان ضعیف بۏلسا، اۆزۆلۆر. اۏل کیشی آنېڭ بیرله مشغول بۏلور، فارِس تیله‌گَنیڭ قېلور. قاچان کیم قصد قېلساڭ بو عمللرینی اؤگرنمکلیکگه، آنلارنې کیم سڭا ذکر قېلدېم اؤکۆش عمل قېلغېل تا سڭا طبیعت و عادت بۏلسون. قاچان کیم قادر بۏلساڭ نیچۆک کیم سڭا وصف قېلدېم، بس سۆڭۆنی آلغېل. تاقې ساغ ایلیڭ بیرله ساغ یانېڭدا اۏرتاسېندېن توتغېل کیم ساغ ایلیڭ تاقې سۆڭۆ ساغ بوتوڭنیڭ آرتېندا اییَر قاشېنا برابر بۏلسون. تاقې سۆڭۆنیڭ اوچېنې آتنېڭ ساغ قولاقېنا برابر کؤتۆره‌ره‌ک توتغېل. تاقې سۆڭۆنیڭ تۆبۆنی ساقلاغېل، ییرگه تیگمه‌سۆن. ییر بیرله آنېڭ آراسې بیر آرشوندېن آرتوقراق بۏلسون. آندېن سۏڭرا چېقېب آتېڭنې ناوردقا سالغېل. سۏل یانا اۆزره آرقونلوق بیرله تاقې دَورنی کیڭ باغلاغېل، نیچۆک کیم سڭا حد آیېتدوق. تاقې آرقون سۆکسۆک بیرله دَور قېلغېل، آشېقمایېن. مونوڭ کیبی ایکی قورلا دَور قېلغېل. آندېن سۏڭرا سۆڭۆ اوچېن آتنېڭ سۏل یانېنا کیچۆرگیل. آندېن سۏڭرا سۏل ایلیڭ بیرله ساغ ایلیڭ توتغان ییرده یۆگن بیرله بیرگه آرقورې توتغېل. سۆڭۆ اوچې سۏل اۆزَڭۆگه برابر بۏلسون. تاقې سۆڭۆنیڭ ایکی اوچېن تیڭ کؤتۆرگیل. آندېن سۏڭرا ساغ ایلیڭنی سونغېل، ساغ بوتوڭ آرتېندا. اییَرنیڭ آرت قاشې برابرینده سۆڭۆنی آشاغاسېندېن توتغېل. مونوڭ اۆزره ایکی دَور قېلغېل. آندېن سۏڭرا ساغ ایلیڭنی باشېندېن یوقارو کؤتۆرگیل. کؤرکلۆگ اشارت بیرله نصب قېلغېل، سۏل قۏلوڭ اۆزره. تاقې سۆڭۆنی ساغ ایلیڭ بیرله سۏل قۏلوڭ توتغان ییرنی توتغېل، یوقاروسېندېن. پس مونوڭ کیبی تاقې بیر دَور قېلغېل. آندېن سۏڭرا سۆڭۆنی ایلیڭ بیرله بیرگه باشېڭ اۆزره کؤتۆرگیل. تاقې سۏلېڭا تیزگیندۆرگیل بیر کز، تا سۆڭۆنیڭ اوچې ساغ یانېڭا کیلگَی. تاقې ایلیڭ سۆڭۆ آشاغاسېندا بۏلغای. تاقې سۆڭۆنی آرقورې توتغېل. اوچېن بیر آز آشاغاراق قېلېب، تاقې سۆڭۆنیڭ ایکی اوچېن ایکی اۆزَڭۆگه برابر قېلېب، بولارنې بارچا آتنېڭ سۏل یانې اۆزره دَور قېلور ایرکن قېلغېل. مونوڭ اۆزره بیر دَور تمام قېلغېل. آندېن سۏڭرا سۆڭۆنیڭ تۆبۆنی باشېڭدېن کیچۆرگیل تا سۆڭۆ ساغ قۏلوڭ اۆزره بۏلغای. تاقې اوچې آتېڭنېڭ ساغ یاڭاقې بیرله بۏلغای. مونوڭ اۆزره تاقې بیر دَور تمام قېلغېل. آندېن سۏڭرا سۆڭۆنی ایلگرۆ چېقارغېل. تاقې سۏلېڭا تشدید قېلغېل، خراسانی. تاقې ایکی قورلا دَور قېلغېل. آندېن سۏڭرا سۆڭۆنی آتنېڭ باشې اۆزره نقل خراسانی قېلغېل. آندېن سۏڭرا یۆگننی نقل قېلغېل. هر بیر نقل و قلب قېلغانېڭدا آتېڭنې اۏل سارو قایتارېب قېلغېل. آندېن سۏڭرا تشدید قېلغېل، ساغېڭا. تاقې آتېڭنې چئوۆرگیل. تاقې چېقارغېل ساغ یانېڭا نقل قېلېب مونوڭ اۆزره تاقې ایکی دَور قېلغېل. آندېن سۏڭرا سۆڭۆنی امتناعقا قایتارغېل. آتېڭنې ساغ یانغا قایتارېب، سۏلېڭا امتناع قېلغېل. تاقې آتېڭنې سۏل یانېڭا قلب قېلغېل تیزچه، تا سۆڭۆ اوچې ایچکرۆ باقغای. تاقې آتېڭ آنېڭ اۆزره قایېتغای. مونوڭ اۆزره تاقې ایکی قورلا دَور قېلغېل. آندېن سۏڭرا سۆڭۆنی تشدیدگه چئوۆرگیل. تاقې تشدید قېلغېل. هر بیر تشدیدده تاقې امتناعدا کیرک کیم سۆڭۆ اوچې دایره ایچینه باقغای. تاقې آت اۏل قۏل اۆزره دَور قېلغای کیم سۆڭۆ اوچې آڭا باقغای. آندېن سۏڭرا آتېڭنې تۏغرو چېقارغېل. سۆڭینی سۏلېڭا تۏس تۏغرو تشدید قېلېب، بوچوق میدان قدرینچه. آندېن سۏڭرا سۆڭۆنی سۏل قۏلوڭ ایچینده بۏش قۏیوب، اوچېنې یوقارو کؤتۆرگیل بوچوغېنا تیگرۆ، تا ایلیڭده آقسون سو کیبی. تاقې آتېڭنې تاقې سۆڭۆڭنی دفعة واحدة حبسله‌گیل. تاقې سۆڭۆنی آرقورې توتوب، آرقون آرقون سیر قېلغېل، ییریڭه کیلگینچه. قاچان تیله‌سه‌ڭ کیم سۆڭۆنی آرتقارو آقېتغایسن، هر بیر ییرده ساغ ایلیڭ بیرله سۏل ایلیڭ ایچینده چیکه چیکه قایتارماغېل. اۏل قاتېغ عیب تورور. تاقې فارِسلر قاتېندا قبیح تورور، امّا بورون آیېتغانېم کیبی قېلغېل.<br>
<br>
**باب فی ابتداء آخر**<br>
ابتداء آخر اۏل تورور کیم یۆگنیڭنی سۏل ایلیڭ بیرله توتوب، سۆڭۆنیڭ اوچېنې ساغ ایلیڭه آلغایسن. تاقې ساغ بوتوڭنېڭ آرتېندا توتوب، ییرگه سۆرگَیسن. آندېن سۏڭرا آتېڭ اۆزره سۆکسۆک بیرله بوچوق میدان قدرینچه چېقغایسن، تا خلایق یۆزیندن یېراق بۏلغایسن. آنېڭ اۆچۆن عمل قېلماقلېققا یاخشې تورور، عیب بۏلسا مستور بۏلور. آندېن سۏڭرا آتېڭنې آرقون نقل بیرله چېقارغېل. تاقې سۏل یانې اۆزره ایکی قورلا دَور قېلغېل. آندېن سۏڭرا سۆڭۆنی باشېڭ اۆزره قلب قېلغېل، آرتقارودېن؛ ساغ ایلیڭ بیرله سۏل یانېڭا نیچۆک کیم امتناعدا نقل قېلدوڭ. آندېن سۏڭرا سۆڭۆنیڭ اوچېنې سۏل ایلیڭ بیرله توتغېل. تاقې یۆگننی ساغ ایلیڭ بیرله توتغېل. آندېن سۏڭرا آتېڭنې ساغ قۏلې اۆزره قایتارغېل، سۆڭۆنی سۏل یانېڭا قلب قېلور ایرکن. سۏل ایلیڭنی سۆڭۆ اوچې بیرله سۏل بوتوڭنېڭ آرتېندان توتغېل. تاقې تۆبینی سۆره‌گیل نیچۆک کیم ساغ قۏلوڭ بیرله سۆره‌دیڭ. مونوڭ کیبی ایکی قورلا دَور قېلغېل. آندېن سۏڭرا سۆڭۆنی ساغ ایلیڭ بیرله باشېڭ اۆستۆندین ساغ یانېڭا قلب قېلغېل. آندېن سۏڭرا ساغ ایلیڭ بیرله توتغېل نیچۆک کیم بورون توتتوڭ ایردی. تاقې آتېڭنې قلب قېلغېل، سۆڭۆنی قلب قېلور ایرکن. سۏل یانېڭ اۆزره ایکی قورلا تاقې دَور قېلغېل. آندېن سۏڭرا ساغ ایلیڭ بیرله سۆڭۆنی قلب قېلغېل تا سۏل یانېڭا کیلسۆن. تاقې تۆبی بیرله تشدید خراسانی قېلغېل. آتېڭنېڭ سۏل یاڭاقې بیرله بیرگه توتوب، بیر کیز تاقې دَور قېلغېل. آندېن سۏڭرا سۆڭۆنی آقېتغېل ساغ یانېڭا تا تۆبی یۆگن بیرله بیرگه سۏل قۏلوڭدا بۏلسون. اوچې آرتقارو باقسېن کیم آنېڭ بیرله منع قېلغایسن. بیر کیز تاقې مونوڭ کیبی دَور قېلغېل. آندېن سۏڭرا ساغ ایلیڭ بیرله سۆڭۆنی امتناعدېن قایتارغېل. ایلگرۆ اوزاتغېل تا آتېڭنېڭ سۏل قولاقې اۆستۆندین کیچسین، تیزچه. تاقې تشدید خراسانی قېلغېل، آتنېڭ سۏل قولاقې اۆزره. بو ایشنی دَور قېلور ایرکن قېلغېل. بیر کیز تاقې مونېڭ کیبی دَور قېلغېل. آندېن سۏڭرا نقل خراسانی قېلغېل، آتنېڭ باشې اۆستۆندین یۆگن بیرله بیرگه. تاقې آتنېڭ باشېنې چئوۆرگیل نقل قېلور ایرکن ساغېڭا. آندېن سۏڭرا سۆڭۆنی آرتقارو آقېتېب، امتناع قېلغېل، ساغېڭا سۏلېڭا امتناع قېلغان کیبی. آندېن سۏڭرا سۆڭۆنی ایلگرۆ قایتارغېل. تاقې تشدید خراسانی قېلغېل، سۏلېڭا. آندېن سۏڭرا سۆڭۆنی آقېتغېل، سۏل قۏلوڭ ایچینده بوچوقېنا تیگرۆ. تاقې حبسله‌گیل آتېڭنې، تاقې سۆڭۆنی، دفعة واحدة. الله أعلم.<br>
<br>
**باب فی ابتداء آخر**<br>
اۆچۆنچی ابتدا قېلماقلېق اۏل تورور کیم سۏل ایلیڭ بیرله سۆڭۆنی تاقې یۆگننی توتغایسن. تاقې سۆڭۆنیڭ اوچېنې ساغ ایلیڭ بیرله توتغایسن، تۆبینی ییرگه سۆره‌یۆ. آندېن سۏڭرا سۏل یانېڭا ایکی قورلا دَور قېلغېل. آندېن سۏڭرا ایلیڭنی سۆڭۆ بیرله کؤتۆرۆب سۏل ایگنیڭگه سالغېل کیم تۆبی سۏلغا ایلگرۆ بۏلسون. تاقې اییَر ایچینده بیر آز گینه بورېلغېل تا سۆڭۆ تۆبی آت باشېنا یاقېن بۏلسون. مونوڭ کیبی تاقې ایکی قورلا دَور قېلغېل. آندېن سۏڭرا تۆبین، آت باشې اۆزریندین ساغ یانغا کیچۆرگیل، سۆڭۆنی سۏل ایگنیڭ اۆستۆندین کیترمه‌یین. آندېن سۏڭرا سۆڭۆ اوچېن ایلیڭدین قۏیغېل بۏینېڭ اۆزره تیزگۆنسۆن. تاقې ساغ ایلیڭ بیرله توتغېل. آندېن سۏڭرا اۏرتاسېندېن توتغېل. تاقې باشېڭ اۆزره ایکی قورلا تیزگیندۆرگیل. تاقې ساغ قۏلوڭ اۆزره سالغېل. آندېن سۏڭرا سۏل ایگنیڭ اۆزره سالغېل. تاقې بۏینوڭ اۆزره تیزگیندۆرگیل. تاقې ساغ قۏلوڭ بیرله تیز توتغېل. تاقې ایکی قورلا تیزگیندۆرگیل. آندېن سۏڭرا ساغ ایلیڭ بیرله آتېڭنېڭ کؤمۆلدۆرۆکی اۆزره تیزگیندۆرگیل. تاقې سۏل قۏلوڭ بیرله تیز توتغېل. تاقې سۆڭۆنی اؤڭ ایلیڭه آلغېل. تاقې باشېڭ اۆزره ایکی قورلا تیزگیندۆرگیل تا قۏلوڭ اۆزره کیلسۆن. آندېن سۏڭرا بیلیڭ اۆزره تیزگیندۆرگیل. تاقې بوتېڭ آلتېندېن تیزگیندۆرگیل. آندېن سۏڭرا سۆڭۆنی ایلگرۆ چېقارېب، ساغقا سۏلغا تشدید امتناع قېلغېل. الله کافی من توکّل علیه. <br>
قال جماعة من الفرسان ممّن تقدّم فی الفروسیّة، یعنی بورونغې فارِسلر آیېتمېشلار کیم فارِسقا یېقېلماقې یا خود ایلیندین سۆڭۆسی یا سلاحې تۆشمکی عیب ایرمس. امّا فارِسقا عیب اۏل تورور کیم آت اۆستۆنده یامان اۏلتورسا. تاقې آتدا یاخشې ثابت بۏلماسا. تاقې لباقتی آز بۏلسا. تاقې اؤکۆش خطا قېلسا. تاقې فارِسلېقدا تدبیری آز بۏلسا. تاقې زعم بولارې قېلدېلار کیم فارِسنیڭ علامتی حسن شمایلی تاقې سکونِ جوارحی تورور تیب. یعنی آت اۆستۆنده تۆب تۆز تیب تیک توروب، بۆکۆلمه‌یین ایگیلمه‌یین خارج حرکت قېلمایېن اۏیناماقلېقې تورور تیب. منیم قاتېمدا تاقې بونلار زعم قېلغانلارې کیبی تورور، إلّا آنچاسې بار کیم منیم قاتېمدا فارِسنیڭ سانچېلماقې أعیب العیوب و أفضح الفضایح تورور. یعنی آندېن اولوغ عیب یوق تورور. آنېڭ اۆچۆن کیم اۏل فارِسلر کیم دعوی قېلېب سانچېلورلار، آنلارنېڭ قهری آرتوقراق تورور. اۏل کیم ایرسه‌لرنیڭ قهریندین کیم دعوی قېلمایېن سانچېلورلار.<br>
<br>
**باب فی ابتداء الخروج الی القرن فی الحروب**<br>
بو باب اوروشدا غریمغا قارشو چېقماقلېق بابې تورور. بیلگیل کیم هیچ کیم ایرسه‌گه قریبۆڭدین آیو بعیدۆڭدین دۏستوڭدېن آیو دۆشمنیڭدین غریم اۏیناغاندا یا خود اوروش وقتینده قارشو چېقماسسن، إلّا اۏل سنۆڭ اۆزره ظفر بولماقېن ایزدر. بس کیرک کیم غافل بۏلماغایسن، بۏش تورماغایسن، محابا قېلماغایسن. آنېڭ اۆچۆن کیم اگر بولای قېلور بۏلساڭ، تاقې اۏل سنیڭ اۆزره ظفر بولسا، تاقې سانچسا، آنې اۏل سنیڭ قۏیابیرگنیڭدین ساغېنماسلار. تاقې اۏل دائما فارِسلر قاتېندا مذکور بۏلور، فلان ییڭیلدی تیب. بس کؤزۆڭ آچغېل، یاخشې اۏیناغېل. کؤز آچوقلوغې یاخشېراق تورور غریمنی سانچماقدېن. تاقې سڭا وصیتۆم اۏل تورور کیم اوروشدا عمل قېلماغایسن، الّا یاخشې آت اۆزره. مگر کیم ضرورت بۏلغای. تاقې اؤکۆش آتلار بار تورور کیم آنلارې اوروشدا مینمگه یاراماس. بیریسی باشې قاتېغ آت. تاقې بیریسی تیشله‌گن آت. تاقې بیریسی خرون آت. تاقې بیریسی قاتېغ اۆرکه‌گن آت. تاقې بیریسی بیر کؤزی سۏقور آت. بولار اۆزره اوروشماق یاخشې دؤگۆل تیب تورورلار. امّا میدانلاردا، تاقې حلقه‌لرده، تاقې ملکلر ایله‌یینده، اۏیناماغایسن إلّا بیر آت اۆزره کیم اېناملو تاقې سېنامېش بۏلغای، یۆگرۆک تاقې ساکن ییڭیل آت بۏلغای، آغزې قاتېغ بۏلماغای تاقې.<br>
تاقې سن آلتیڭنی، تاقې تۏنېڭنې، تاقې بارچا عدّه‌ڭنی، مستوی قېلغایسن. اگر بولار محیّا بۏلسا، سانچېشغېل؛ یۏق ایرسه هیچ کیم ایرسه‌گه تعرّض قېلماغېل. اگر غریمیڭنیڭ سۆڭۆسی سنیڭ سۆڭۆڭدین اوزون بۏلسا، کیستۆرگیل. هیچ اویالماغېل. اگر قېسقا بۏلسا، غریمیڭگه بیلدۆرمه‌گیل. تاقې بیلگیل کیم اگر سن بو بابلاردېن بیلیب غریمیڭگه قۏیابیرسه‌ڭ تاقې سانچېلورساڭ. آندېن سۏڭرا آتېڭ بیرله، یا خود ساغېتېڭ بیرله، سۆڭۆڭ بیرله بهانه قېلساڭ، اۏل سندین قبول بۏلماس. تاقې سڭا عیب و فضیحت ملتزم بۏلور. تاقې فارِس اۏل آت اۆزره کیم سانچېش قېلور، محتاج تورور کیم بیر نیچه وقت آنې مینگَی تا اۏل آت بیرله اؤگره‌نیشگَی. بولای تاقې آیېتمېشلار کیم فارِس محتاج بۏلور بیلمکلیککه اۏل آتنې کیم سۆڭۆگه یارار. آنېڭ اۆچۆن کیم بو ایشده اؤکۆش معنیلر بار کیم اۏل بارچا آتدا بولونماس. بو وصیّتلریمنی منیم فهم ایتگیل. بو بابدا اؤکۆش کیشیلرنی کؤردۆم قاچان کیم سانچېلدېلار مونوڭ تیگ ایشلر بیرله بهانه قېلدېلار، بولاردېن ایشیتیلمه‌دی. بس کؤزۆڭ آچغېل، غافل بۏلماغېل. «اوروش وقتینده توروشمایېن قاچتې» تیمک، یاخشېراق تورور «سانچېلدې، ییڭیلدی» تیمکدن. بس یاراغېڭ بار ایرسه اۏیناغېل، یۏق ایرسه اۏیناماغېل. قاچان تیله‌سه‌ڭ کیم فارِس بیرله سانچېشماغا چېقغایسن، سڭا وصیّت قېلغانېم کیبی یاخشې آت مینیب، سۆڭۆنی ایلیڭه آلغاچ آنېڭ سۆڭۆسی بیرله بیر تۆز ییرده قیاس قېلغېل. تاقې محکم تۏنېڭنې مشمّر قېلغېل. تاقې مجموع آلتیڭنی محکم قېلغېل. تاقې یۆگنیڭنی قېسقارتېب، غریمیڭدین ایکی یۆز آرشون مقداری ییر یېراق تورغېل. سۆڭۆنی ساغ یانېڭدا آرقارو توتوب، اوچېنې بیر آز گینه یوقاروراق کؤتۆرۆب، اییَریڭده تیک اۏلتورغېل. ایگیلیب اۏلتورماغېل. تاقې غریمیڭگه هیبت بیرله نظر قېلغېل. تاقې آتېڭنې قېلېندورغېل تا سندین هیبت آلسون، کأنّه سن آنې آت اۆستینده اییَردین قاپارسن. آندېن سۏڭرا میداننېڭ آرقورېسېنا ایللیگ آرشون مقداری ییردین آرتوقراق سیر قېلغېل. قایېتساڭ یۆزیڭنی آنېڭ سارې قېلغېل، آرقاڭنې غریمیڭ سارو قېلماغېل. تاقې سۆڭۆنیڭ اوچېنې نی حال اۆزره بۏلساڭ، غریمیڭنیڭ صورتینه کیترمه‌گیل. تاقې اۏل هیبت بیرله کیم غریمیڭگه کؤرۆندۆڭ، نقللاغېل. اۏل خط اۆزره کیم سیر قېلدوڭ، بیر نیچه قورلا سیر قېلغېل. آندېن سۏڭرا تورغېل تاقې غریمیڭه باقغېل کیم نی قېلور. تاقې آیاقلارېن نیچۆک باسار. تاقې آت، تاقې آتدا نیچۆک اۏلتورور. تاقې یۆگننی نیچۆک توتار ایرمیش. اگر کؤزی آچوق، تاقې بو ایشلرده حاذق بۏلسا، سڭا معلوم بۏلور. اگر متکلّف بۏلسا تاقې معلوم بۏلور. آندېن سۏڭرا آرقونلوق بیرله نقللاغېل نیچۆک کیم بورون نقللادېڭ ایردی. تاقې آڭا آلای کؤرگۆزگۆل کیم کأنّه آڭا یاقېن بارورسېن. آندېن سۏڭرا سۆڭۆنی ایلگرۆ چېقارغېل. تاقې سۏل یانېڭا تشدید قېلغېل. تاقې آنېڭ اۆزره حمله قېلغېل. اگر سڭا قارشو تورسا، تاقې سن آڭا یاقېن کیلسه‌ڭ، سۆڭۆنی آتېڭ باشې اۆزره نقل قېلغېل. قاتېغ سۆرۆب قاچان یاقېن کیلسه‌ڭ، تیزچه آرتېندېن سارو کیچمکنی تالاشغېل. جهد قېلېب، آرتېنا کیچه کؤرگیل. قاچان آرتېنا کیچسه‌ڭ، هیچ آیرېلماغېل، کیسیلمه‌گیل. اگر امکان تاپساڭ سانچغېل. اگر غریمیڭ تۏس تۏغرو قاچسا، چېقسا، آرقاسې آچېق قالېر. اۏل وقتده سانچغېل. اگر ساغېنا کسر قېلسا، تاقې میداننې سڭا تار قېلسا، سنیڭ آنېڭ آرتېنا کیچْگَنیڭ کیبی، بس سن ساغېڭا امتناع قېلغېل کیم سڭا بو ایشدین اؤزگه ایش قالمادې. بس ساغ یانېن ایزده‌گیل. اگر سڭا میدان قاتېغ تار بۏلسا، یۆز قایتارغېل، تاقې میداندېن چېقغېل. ایکینچی قورلا حمله قېلغېل، قارشوسېنا. تاقې متحیّر قېلغېل. تاقې آتېڭنېڭ تأدیبینه، تاقې تدریبینه شروع قېلغېل. تاقې ساقلانغېل، سن قېلغانېڭنې سڭا قېلماسون. آندېن سۏڭرا قایېتغېل، تاقې حمله قېلغېل. هر بیر حمله قېلغاندا آنې متحیّر قېلغېل. سۆڭۆنی سۏلېڭا توتوب قارشو کیرگیل. قاچان آڭا یاقېن کیلسه‌ڭ، سۆڭۆنی ساغېڭا نقل ثغری قېلېب، ساغېڭا تاپغېل. تاقې اونوتماغېل سۆڭۆڭنی آنېڭ سۆڭۆسی اۆزره قېلماقنې. اگر اۏل کیشی سڭا حرکت بیرله یۆریسه، ایکیڭیزنیڭ سۆڭۆسی تاقې باطل بۏلور. اگر اۏل سنیڭ بو حمله‌لریڭه اؤگرنسه، آنېڭ اۆزره بیر تاقې حمله قېلغېل. قاچان آڭا یاقېن کیلسه‌ڭ، اؤزیڭنی آڭا بورونغې کیبی نقل قېلور کؤرگۆزگیل ولکن نقل قېلماغېل. تاقې آتېڭنې آڭا بیر آز یاقېن قېلغېل کیم اۏل سنی نقللار تیب، نقللار. بس آنې سۏلېڭا تاپغېل کیم اۏل حالده سن سۆڭۆنی سۏلېڭا تشدید ثغری قېلمېش بۏلغایسن. بس سن آنې ساغېنا بورونغې کیبی نقل قېلمېش تاپارسن. بس سۏل آچېق قالور. اگر اۏل آنې آڭلاسا، تاقې سۆڭۆسینی سۏلېنا نقل قېلماق تیله‌سه، اۏل نقلغه مشغول بۏلور، سن آڭا فرصت تاپارسن، سانچغېل. اوشبو عملنی اؤکۆش کیشیلر قېلورلار. سن تاقې یاخشې فهم ایتگیل کیم دائما عمل قېلغایسن.<br>
<br>
**باب فی المواجهة**<br>
بو باب غریمه قارشو توروب سانچېشماقلېقنې بیان ایدر. سۆڭۆنی آتنېڭ ایکی قولاقې آراسېندا تۏس تۏغرو شامی توتوب، غریمیڭگه حمله قېلغېل. تاقې یاقېن بارغېل، قاچان یاقېن کیلسه‌ڭ تاقې کؤرسه‌ڭ کیم سۆڭۆسینی ساغېنا طرح قېلور بس سن سۏلېڭا طرح قېلغېل. اگر اۏل سۏلېنا طرح قېلسا، سن ساغېڭا طرح قېلغېل. تاقې فی الحال شامی توتوب، تاپغېل. تشدید ثغری قېلېب، تاپماغېل. تاقې غریمیڭ اۆزره سۆڭۆنی شامی توتوب، ساغېڭا سۏلېڭا حمله قېلغېل، تیزچه تیزچه، کیم غریمیڭ آڭماڭ بۏلسون. بیلمه‌سۆن کیم سۆڭۆنی قایو سارېدېن سالېرسن. قاچان یاقېن کیلسه‌ڭ سۆڭۆنی اۏل سارودېن سالغېل کیم آنېڭ سۆڭۆسی آندا بۏلماغای. آنېڭ اۆزره آنې قهر قېلغېل. تاقې ساقلانغېل، اۏل سڭا سن آڭا قېلغانېڭ کیبی قېلماسون. بو ایشلرنی یاخشې فهم قېلغېل، اونوتماغېل. إن شاء الله تعالی.<br>
<br>
**باب ایضا فی المواجهة**<br>
بو باب تاقې غریمقا قارشو تورماقلېقنې بیان قېلور. کیرک کیم غریمیڭگه بیر کیز ساغېنا، بیر کیز سۏلېنا، حمله قېلغایسن. آندېن سۏڭرا نقل ثغری قېلغایسن، ساغېڭا. تاقې غریمنی تاپغایسن، قارشو. تاقې غریمیڭدین یېراق تورغایسن، سۆڭۆڭ بیرله سۆڭۆسین اورغاندېن سۏڭرا تا اۏل آنېڭ بیرله معوّد بۏلغای. قاچان اۏل آنېڭ بیرله معوّد بۏلسا، تاقې آلای ساغېنسا کیم سن مونوڭ اۆزره دائم مون تیگ حمله قېلورسن تیب، تاقې نقللاغېل. تاقې آڭا بورونغېدېن یاقېن کیلگیل. تاقې ساغ ایلیڭنی آرتقارو سونغېل. تاقې سۆڭۆنیڭ تۆبیندین توتوب، یاقېن کیلگیل. تاقې غریمنیڭ یۆزینه یا کؤگسینه سانچغېل، اۏل حالده کیم بیلگَنْسن کیم هیچ خطا قېلماسسن. آنېڭ اۆچۆن کیم سانچېلغاندا سۆڭۆڭ قاتېغ اوزانور. اگر سن تیزچه چیکیب آلماساڭ، خوف تورور کیم اۏل سنی سانچغای. بس مون تیگ ایش قېلماغېل تا بیلگَیسن کیم هیچ خطا قېلماسسن. تاقې سۆڭۆڭنی یۆگن بیرله بیرگه تیزچه تارتېب، ییرینه قایتارېب، تشدید ثغری قېلابیلگَیسن. بس بولارنې تحقیق بیلْگندین سۏڭرا بو عملنی قېلغېل کیم بو عمل ایچینده اولوغ خطر بار تورور؛ کیم سۆڭۆنی بطللغنده اگر حاذق بۏلماساڭ، خوف تورور سۆڭۆڭ اوچې ییرگه تۆشگَی. تاقې سن آچېلغایسن. اۏل سنی سانچغای. بس کیرک کیم احتیاط قېلغایسن کیم آنې سانچغاندا سنیڭ سۆڭۆڭ، آنوڭ سۆڭۆسی اۆزره بۏلغای. قاچان ییتیشیب آنې سانچساڭ، آتېڭنې تاقې اؤزیڭنی قاتېغ ساقلاغېل. تاقې سۏلېڭا  کسر قېلغېل. تاقې آندېن کیچه کؤرگیل تا سڭا آنېڭ سۆڭۆسی ییتیشمه‌سۆن. اگر سن آڭا ییتیشتۆرۆب سانچابیلسه‌ڭ، سۆڭۆڭنی تیزچه ییرینه قایتارغېل. تاقې قایتا تۆشۆب آنېڭ سۆڭۆسینی آلتېندېن اورغېل کیم سۆڭۆسی ایڭسه‌سینه تۆشسۆن. تاقې سن تیله‌گَنیڭ قېلغېل، والسّلام. تاقې بیلگیل کیم هیچ فارِسقا یۏلوقوب، آڭا یاقېن بارماغېل؛ الّا آتېڭنې غایت ساکن قېلېب تا تیله‌گَنیڭ کیبی ایشله‌گَیسن. یعنی اۏل آت اۆزه سانچېشغېل کیم اۏل آت سنیڭ تیله‌گَنیڭ کیبی قېلېنغای. تاقې کیرک کیم آچېق ییرلریڭنی غریمغا قارشو تورغاندا یاقېن بارماسدېن بورون اؤرتگَیسن. سنیڭ آچېق ییرلریڭنی تاقې آتېڭنېڭ آچېق ییرلرینی قاچان غریم‌غا یاقېن بارساڭ بولارنې یاخشې ساقلاغېل. بارچا ایشده اصل بو تورور. مونې اونوتماغېل کیم بارچا مواجهتده اعتماد آنېڭ اۆزره تورور. والله اعلم.<br>
<br>
**باب فی ابتداء أخره فی خروج ثغری**<br>
بو باب غریمغا بیر تۆرلۆگ تاقې قارشو حمله قېلماقلېقنې بیان قېلور. سۆڭۆ ساغ ایلیڭ بیرله توتوب، اوچېنې یوقارو کؤتۆرۆب، ساغ چیگینیڭ اۆزره سالېب، غریمیڭگه حمله قېلغېل. اگر تیله‌سه‌ڭ سۆڭۆنی تشدید قېلغېل، یېراقدېن. تاقې غریمیڭ اۆزره سالغېل. اگر تیله‌سه‌ڭ کیم غریمیڭنی متحیّر قېلغایسن کیم بیلمه‌گَی کیم قایسې یاندېن سالېرسن، بس نظر قېلغېل کیم اۏل سۆڭۆسین قایسې یاندېن سالېر، سن آنېڭ بۏش یانېندېن سالغېل. اگر اۏل حاذق بۏلسا سۆڭۆسین آت باشې اۆزره تیزچه نقل قېلېب، سنۆڭ سارو طرح قېلسا، بس اۏل چاقدا اۏل طاودولمایېن بۏلماس. تاقې نقل بیرله مشغول بۏلور. سن آندا آنې سانچا کؤرگیل. تاقې ساقلانغېل، کیرمه‌گیل، آنوڭ سۆڭۆسی سنیڭ سارو ایرکن. آنېڭ اۆچۆن کیم آنېڭ تاقې سنیڭ سۆڭۆڭ کیبی سۆڭۆسی بار، سنیڭ ایلیڭ کیبی ایلی بار. سنیڭ سۆڭۆڭ آڭا ییتیب، آنېڭ سۆڭۆسی سڭا ییتیب، بیری بیریڭیزنی سانچماق فارِسلر قاتېندا عیب تورور. بس مونوڭ کیبی عمل قېلماقلېقدېن ساقلانغېل. اگر سۆڭۆڭنی سۏل ایلیڭ اۆزره آلېب چېقساڭ، نیچۆک کیم وصف قېلدېم، ساغ ایلیڭ بیرله قېلغان کیبی قېلساڭ، بو عمل غریب عمل تورور. مونوڭ بیرله آز عمل قېلورلار. تاقې غریمیڭ اۆزره بیر عمل قېلورسن کیم آنې هیچ کؤرمه‌یین تورور. بس بو ایشنی ایشله‌مز، مگر اۏل کیشی کیم اؤزینه بئزر.<br>
<br>
**باب اخر فی الخروج الثّغری**<br>
بو باب تاقې غریمغا سۆڭۆنی ثغری توتوب، چېقماقلېقنې بیان قېلور. سۆڭۆنیڭ تۆبینی ساغ ایلیڭ بیرله توتغېل. اوچېنې یوقارو کؤتۆرۆب، تاقې تۆبینی ایلیڭدین بوتوڭ اۆزره قۏیغېل. تاقې غریمغا آنېڭ کیبی حمله قېلغېل. قاچان یاقېن بۏلساڭ نی ییری آچوق بۏلسا، سۆڭۆنی آڭا سالغېل. تمّ.<br>
<br>
**باب اخر ایضا**<br>
سۆڭۆنیڭ تۆبینی ساغ ایلیڭ بیرله توتوب، آتنېڭ ساغ یانېنېڭ کؤمۆلدۆرۆکینیڭ عقدی اۆزره قۏیغېل. اوچېنې هواغا تۏغرو کؤتۆرۆب، حمله قېلغېل. قاچان یاقېن کیلسه‌ڭ، تشدید قېلغېل، قایسې یانغا تیله‌سه‌ڭ.<br>
<br>
**باب فی الخروج فی البحری**<br>
بو باب اۏل باب تورور کیم ساغ ایلیڭ بیرله سۆڭۆنی اوچېندېن توتغېل. تاقې نقللاب میداننېڭ عرضینه چېقغېل. بو ایشنی تۏغرو چېقغاندا قېلغېل. هاو قېلغاندا قېلماغېل. تاقې قایېتغېل، غریمیڭگه یاقېن کیلگیل، نقللاپ. قاچان یاقېن کیلسه‌ڭ، تاقې سنیڭ بیرله آنېڭ آراسېندا یۆز آرشون مقدارې ییر قالسا، سۆڭۆنی ایلگرۆ چېقارېب، ساغ ایلیڭ بیرله اۏرتاسېندېن توتغېل. آتېڭنې نقللر ایرکن تاقې غریمیڭگه قارشو کیریب، سۆڭۆنی تشدیدقا سالغېل. والله اعلم.<br>
<br>
**باب فی المواجهة ایضا**<br>
بو باب تاقې غریمغا قارشو چېقماقلېقنې بیان قېلور. غریمغا قارشو چېقغېل نیچۆک کیم سڭا وصف قېلدېم. اوّلده آنېڭ سارو تشدید خراسانی قېلېب، آنېڭ اۆزه احتراز قېلغېل. قاچان یاقېن کیلسه‌ڭ سۆڭۆنیڭ تۆبی بیرله نقل قېلور کیبی اشارت قېلغېل. نقل قېلماغېل. اۏل ساغ یانېنا نقل قېلور، سن آتېڭنې آز غېنا اۏڭوڭغا کسر قېلغېل کیم آنې سۏلې اۆزه تاپغایسن. اگر اۏل شاطر بۏلسا، سۆڭۆسین سۏلېنا تیزچه قایتارسا، لابد نقل بیرله قایتار. بس سن آڭا اۏل وقتده فرصت تاپارسن. تاقې ساغېڭ بیرله سۏلېڭ بیرله سانچارسن. اگر غریمیڭ نقل قېلماسا، سڭا هیچ حیله ممکن بۏلماس. بس آتېڭنې آرقېن یۆریتگیل. قاچان سنیڭ برابریڭگه کیلسه، آرتېندېن سارو کسر قېلغېل. تاقې سۆڭۆڭنی غریمیڭگه ییتیشتۆرگیل کیم اۏل سنیڭ آلنېڭا تۆشر. اگر سۏلېنا بطلله‌سه، حمله قېلېب، کیریب، سانچغېل کیم سۏلېنا بطللاماقلېق قادر بۏلماس، نیچه تاقې شاطر بۏلسا. والله اعلم.<br>
<br>
**باب ایضا فی المواجهة**<br>
بو باب تاقې اۏل بیر تۆرلۆگ غریمغا قارشو چېقماقلېقنې بیان قېلور. غریمیڭگه تشدید خراسانی قېلېب حمله قېلغېل. قاچان یاقېن کیلسه‌ڭ، سۆڭۆنیڭ تۆبینی ساغ قۏلتوغېڭقا سۏقغېل. تاقې ساغ ایلیڭ بیرله تمام کؤتۆرۆب، اشارت قېلغېل. آلای ساغېنسون کیم سن نقل قېلورسن. سنی نقل قېلور تیب، اۏل ساغېنا نقل قېلور. آندېن سۏڭرا ایلیڭنی تیزچه سۆڭۆنیڭ تۆبۆنه قایتارغېل کیم اۏل ساغېنا نقل قېلور، سن آنې سۏلې اۆزره تاپارسن. بو ایشلر محیّا بۏلماس مگر کیم یۆگن توتماق بیرله حاذق بۏلغایسن. قاچان تیله‌سه‌ڭ کیم سۏلېڭا تاپغایسن، آتېڭنې اۏل طریق اۆزره یۆریتگیل کیم آنېڭ کؤزی سنیڭ سۆڭۆڭ بیرله مشغول بۏلغای. بس سن ییر اۏغورلاماق بیرله مشغول بۏلغېل کیم حاجتیڭه ییتگَیسن. من بو ایشلر بیلرله قهر قېلدېم، اؤکۆش کیشیلرنی کیم بو صنعت ایچینده حاذقلېق دعوی قېلورلار ایردی. قاچان کیم فارِس ایشینده شاطر بۏلسا، سۆڭۆسین شامیدین ثغری محدثگه تیزگیندۆرسین. تاقې ثغری محدثدین خراسانیغا، خراسانیدین شامیغا، تاقې ثغری محدثگه تیزگیندۆرسین. کیرکمس کیم بیر وجه اۆزره عمل قېلغای تاقې قالغان وجه‌لرنی قۏیغای. ولکن واجب آڭا اۏل تورور کیم بارچا وجه‌لرنی بیلگَی. تاقې هر وجه‌نی ییرینده استعمال قېلغای و مستحقّینده ایشله‌گَی.<br>
<br>
**باب فی النّاورد جیّد بالغ**<br>
بو باب غریم بیرله تیزگینمکنی بیان قېلور. قاچان غریمیڭ بیرله تیزگینمکلیگه چېقساڭ، طالب بۏلوب یا مطلوب بۏلوب، تاقې غریمیڭنی حاذق کؤرسه‌ڭ، حدّ مطلوبدېن حدّ موازنغا چېقغېل. قاچان غریمیڭدین قۏرقساڭ، سۆڭۆنی توتغېل، تاقې آتېڭنېڭ آرت سیڭیری قاتېندېن نقل قېلغېل. قاچان غریمنی سن ایزده‌سه‌ڭ دَورینی آڭا تار قېلغېل. تاقې ساغ یانېڭا کسر قېلغېل. تاقې دایره‌غا کیرگیل. تاقې سۏلېڭا کسر قېلغېل. بو ایکی کسرده ایکیڭیز آراسېندا ییر کیڭ قالېر. تاقې ایکیڭیز بیر کیزدین اۏل مواجهتْگه قایېتارسېز کیم سڭا وصف قېلدېم. اگر سانچابیلسه‌ڭ، آندا سانچغېل. یۏق ایرسه آرتېنا آز غېنا کسر قېلغېل، تاقې نقل بیرله مشغول قېلغېل تا آلنېڭدا نقل قېلسون. تاقې یۆریشیڭنی یومشاق قېلغېل. آنې اۏزماغېل کیم ایله‌یینه تۆشرسن یا خود اۏل سنیڭ اۆزه حبس قېلغای، تاقې سنی سانچغای. تاقې غریمڭگه هیچ حمله قېلماغېل. تاقې آنېڭ سارو کیرمه‌گیل، آنېڭ سۆڭۆسی سنیڭ اۆزره مشدّد ایرکن. مگر سنیڭ سۆڭۆڭ اوزون بۏلغای. تاقې غریمیڭ اۆزره کیرمه‌گیل مگر کیم آچېق تاپغایسن. تاقې غریمیڭنی دَورده طلب قېلساڭ، آندېن ییرنی آز غېنا آز غېنا اۏغورلاغېل تا سن آڭا ییتگَیسن، اگر تیله‌سه‌ڭ؛ إن شاء الله تعالی. تاقې آندېن قاتېغ ساقلانغېل، سنیڭ اۆزره ساغېنا کسر قېلماسون کیم سن آنېڭ ساغېنا تۆشرسن. بس بو ییرده شامینی تاقې ثغرینی استعمال قېلغېل.<br>
<br>
**و بعده فایدة جلیلة جدیدة**<br>
اوشبو ایشلرده سۆڭۆڭ ایچکرۆدین بۏلسون، آتېڭ تاقې آنېڭ اۆزره دَور قېلسون. قاچان کیم فارِسنی میدانغا ایزده‌سه‌ڭ، ساغېڭا سۏلېڭا کسر قېلغېل. آندېن غریمنی قارشوغا سالغېل، شامی بیرله. قاچان یاقېن کیلسه‌ڭ ساغېڭدین سۆڭۆ بیرله سېپقېن کیبی توتوب، یۆزینه سانچغېل. تاقې سۆڭۆنیڭ ایلگرۆسۆن ساغ ایلیڭ بیرله توتوب، آنېڭ سۆڭۆسین یوقاروسېندېن اورغېل. تاقې آز غېنا قایتا تۆشگیل کیم آندا ییر اۏغورلاغای بیلگَیسن. تاقې سنیڭ سۆڭۆڭنی آنېڭ سۆڭۆسی اۆزه توتوب، سېیرا سانچغېل کیم لابد سانچېلور. تمّة.<br>
<br>
**فایدة جدیدة مثلها**<br>
فارِسلردین بعضیلری وقتی کیم غریمیڭ ایله‌یینه تۆشسه، آتېندېن تۆشر. تاقې ییرده توروب، غریمنی سۆڭۆ بیرله تاپار. نیچۆک کیم تیله‌سه‌ڭ آنېڭ کیبی سانچار. آنېڭ اۆچۆن کیم فارِس ییر اۆزره متمکّنْره‌ک تورور سانچماقلېققا، آت اۆزریندین. بس من شرح قېلایېم سڭا بو ایشنیڭ دواسېنې. قاچان غریمیڭ تۆشمک تیله‌سه، سڭا ظاهر بۏلور حرکتیندین. آنېڭ اۆچۆن کیم اۏل محتاج بۏلور بیر آیاقېنې کؤتۆرۆب، آتنېڭ بۏینې اۆزره قۏیغای. اگر غریمینه قارشو تۆشمک تیله‌سه، آندېن اؤزگه تۆرلۆگ آڭا چاره یۏق تورور. بس سن نظر قېلغېل قاچان اۏل ساغ آیاقېنې کؤتۆرۆب آتنېڭ بۏینې اۆزره قۏیسا، سن سۏلېڭا تشدید قېلغېل. تاقې آنېڭ ساغېن ایزده‌گیل کیم آنوڭ امکانې بۏلماس سنی بطللاماقلېققا. آنې سن آندا سانچارسن. اگر اۏل آیاقېن کیری قایتارېب سۆڭۆسین نقل قېلماق تیله‌سه، اۏل بیرله مشغول بۏلور. اۏل حالده سانچغېل. اگر سن آنې سانچساڭ آیاقې آتې بۏینې اۆزره ایرکن، چاره‌سیز یېقارسن. اگر اۏل سڭا اۏل حالده ملتفت بۏلسا، اؤز اؤزی آتدېن سانچمایېن یېقېلور. اگر سۏل آیاقېنې کؤتۆرۆب قصد قېلسا کیم ساغېنا تۆشگَی، بس سن ساغېڭا تشدید قېلغېل، تاقې سۏلېنې ایزده‌گیل. بو ایشلرنی فهم قېلغېل. اگر اۏل تۆشمسدین بورون سانچابیلسه‌ڭ، سانچدېڭ. اگر اۏل سنی اۏزسا، ییرگه تۆشسه، بس نظر قېلغېل اۏل وقتده کیم سالېنور تۆشمکلیکگه. اگر اۏل ساغ یاندېن تۆشسه، آتېڭنې قاتېغ سۆرگیل. ییتیشگیل کیم اۏل تۆشگنی وقتده تیزگینیر. ایڭسه‌سین سنیڭ سارو چئوۆرۆر، چاره‌سیز. سن آنېڭ آرقاسېن تاپارسن. تیله‌سه‌ڭ آنې سانچغېل، تیله‌سه‌ڭ آتېن سانچغېل کیم اۏل آت بیرله قوّتلېغ تورور. تاقې آنېڭ بارچا تدبیری قېلغانلارې آنېڭ اۆزره فساد بۏلور. اۏل وقتده سانچساڭ سانچدوڭ یۏق ایرسه یېراق تورغېل، یاقېن کیلمه‌گیل. قاچان مینمک تیله‌سه حمله قېلغېل یا سانچارسن یا مینمکدین منع قېلورسن. بس سن نیچه کیم یېراق تورورسن آڭا مینمک ممکن بۏلماس. اگر عدو ایرسه اۏق بیرله آتغېل. والله اعلم. اگر بیر فارِسنی طلب قېلساڭ کیم آنېڭ آرقاسېندا قالقانې بۏلسا، سڭا ممکن بۏلماس آنې آرقاسېندین سانچماقلېق. بس سن آنېڭ آتېنې سانچغېل کیم آتې سکریسه قالقانې زایل بۏلور. بس اۏل وقتده سانچغېل. تاقې بیلگیل کیم قالقان یاراماس مگر اۏق آتغاندا یا سېپقېن آتغاندا. غریم غریمغا آت بیرله تاپوشماسدېن بورون قاچان تاپوشسالار، قالقان اییه‌سینه مشغله بۏلور، خاصّه کیم سۆڭۆ اییه‌سینه. قاچان غریمنی قۏوساڭ تاقې تیله‌سه‌ڭ کیم آتې بیرله بیرگه یېقغایسن، بس آتېنې بیر ایکی کیز سانچغېل کیم آتې سوچوغای. آرت آیاقلارېن یوقارو کؤتۆرگنده، اییَرینیڭ آرت قاشېنې سانچغېل کیم چاره‌سیز آتې بیرله بیرگه یېقېلېر. اگر تیله‌سه‌ڭ کیم سانچمایېن آتې بیرله بیرگه یېقغایسن، بس چاپوب یۆرۆر ایرکن، آتېنېڭ قویروغېندېن توتوب قاتېغ تارتغېل، یوقارو کؤتۆرۆره‌ک، کیم چاره‌سیز یېقېلېر. اگر سنی غریم قاوسا، سۆڭۆڭنی آتېنېڭ ایکی ایلی آراسېندا سالغېل. تاقې بیر آز گینه ایگیلگیل کیم اۏل چاره‌سیز یېقېلېر. اگر آتېڭنې حبسله‌سه‌ڭ، آنېڭ آتېنېڭ کؤگسینه، آنېڭ آتې یۆزی اۆزره یېقېلور، چاره‌سیز. وجه آخر قاچان میداندا فارِسنیڭ آلنېنا تۆشسه‌ڭ، دَورنی قۏیغېل، تۏس تۏغرو چېقغېل، آرقاڭنې آڭا آچغېل. تاقې سۆڭۆڭنی قېسقارتغېل. اگر سنی قاوسا، تاقې سڭا یاقېن کیلسه، سۆڭۆڭنی اوزاتغېل. تاقې ساغېڭا قایېتغېل. تاقې ییریڭده تورغېل. اگر سانچابیلسه‌ڭ، سانچغېل، یۏق ایرسه قۏیغېل کیلسین سندین کیچسین. سن تاقې آتېڭ باشېن قایتارغېل، آرتېنا تۆشگیل. اۏل سنیڭ آلنېڭا تۆشر. مطلوب ایکن طالب بۏلورسن. چاره‌سیز قاچان غریمنیڭ آلنېندا بۏلساڭ، غافل بۏلماغېل آتېنېڭ کؤگسینه یا یۆزینه یا بیلَگینه سانچماقدېن کیم اۏل وقتده اۏل سۆرۆنۆر، تاقې سن آڭا فرصت تاپپارسن. إن شاء الله تعالی. وجه آخر قاچان فارِس آلنېنا تۆشسه‌ڭ، دَوریڭنی کیڭ قېلغېل. هر بیر دَور قېلغاندا ایکینچیسی بورونغېسېندېن کیڭ بۏلسون تا ایکیڭیز آراسېندا ییر کیڭ بۏلسون. آندېن سۏڭرا دَوریڭنیڭ حلقه‌سینه کیرگیل. اۏرتاسېن بولوب غریمنیڭ آرتېنا تۆشگیل. اۏل سنیڭ آلنېڭا تۆشر، چاره‌سیز. اگر اۏل تاقې قایېتېب سڭا قارشو کیرسه، سن تاقې آڭا قارشو حمله قېلغېل. امّا آز بۏلور کیم بو واقع بۏلور. قاچان سڭا برابر کیلسه، آرتېنا کسر قېلغېل کیم اۏل سنیڭ آلنېڭا تۆشر. والله أعلم بالصّواب. <br>

**و وجه آخر فی النّاورد**<br>
قاچان مطلوب بۏلساڭ، تاقې غریمیڭنیڭ آلنېنا تۆشسه‌ڭ، سۏلېڭا امتناع قېلغېل. تاقې سۆڭۆنی یۏل بیلَگیڭ اۆزره قېیغېل. تاقې ساغ ایلیڭ بیرله اییَرنیڭ آرت قاشېن توتوب، آیاغېڭنې آتنېڭ بۏینې اۆزره قۏیغېل. قاچان سڭا یاقېن کیلسه، آتېڭ بیرله آرقورې توروب، سۆڭۆڭنی ایلگرۆ توتوب، تیزچه تۆشگیل کیم سانچماغا ییتیشگَیسن، قاچماسدېن بورون. تاقې سانچا کؤرگیل. اگر یاخشې سانچېلسا، سنیڭ بیرله آتېڭ آراسېندا یېقېلېر. اگر سانچابیلسه‌ڭ سانچدېڭ، یۏق ایرسه قاچان سندین کیلیب کیچسه، سن مینْمکنی تیزله‌گیل. تاقې آرتېنا تۆشگیل. اگر اۏل شاطر بۏلسا، سندین ساقلانسا، تاقې سڭا سانچماغا قۏیماسا، آتېنې سانچغېل. قاچان کیم بو عملنی قېلور بۏلساڭ، کیرک کیم سنده بیر اوزون ییپ بۏلغای. بیر اوچې بیلیڭه باغلې بۏلغای، تاقې بیر اوچې لجامنیڭ حلقه‌سینه باغلې بۏلغای تا آتېڭ تۆشْگَنده سندین قاچماغای. زنهار ساقلانغېل، بو طریقه‌نی دۆشمن ایللرینده استعمال قېلماغېل کیم مونېڭ کیبی کؤرکلۆگ هنرلرنی دۆشمن کؤرۆب، اؤرگنمه‌گَی. تاقې اۏل کیشی بیرله کیم آنېڭ اۏقې یاسې بار، تاقې دۏست بیرله غریم اۏیناغاندا. بولارنې بو ییرلرده استعمال قېلماغېل. بو باب بیرله بورونغېلار عمل قېلورلار ایردیلر. تاقې مونې اولوغ باب کؤرر ایردیلر. بو طریقه اۆزره هیچ طریقه‌نی تقدیم قېلماس ایردیلر. امّا من بو طریقه‌نی مطلوبات بابېندا کریه کؤررمن. آتدېن تۆشمکنی آنېڭ اۆچۆن کیم فارِسنیڭ ایزده‌گنی اۏل تورور کیم غریمین آتدېن آیېرسا. قاچان کیم اۏل اؤز اؤزلۆگی بیرله یایاغ بۏلور. بس فارِسنیڭ ایزده‌گنی حاصل بۏلدې. من بو بابنې استعمال قېلماسمن. ای نیچه کیشیلر منیم بیرله بو بابنې خلیفه‌لر آلنېندا استعمال قېلدېلار. بولارغا هیچ حیله ممکن بۏلمادې، قېلغانلارې اؤزلری اۆزه واقع بۏلدې. امّا منیم قاتېمدا عمللرنیڭ یاخشېراقې اۏل تورور کیم قاچان سن حرب ییرینده بۏلساڭ، غریمیڭگه نظر قېلغایسن قاچان کیم آنې بیر طریقه‌ده کؤرسه‌ڭ، آنې اۏل طریقه‌دن اؤزگه طریقه‌غه چېقارو کؤرگیل. تاقې هر ییرده کیم قۏرقارسن غریمیڭ سنی بیر ایش بیرله اۏزغای تیب، سن آنې اۏل ایش بیرله اۏزا کؤرگیل. تاقې فارِسلر آلای بویوروب تورورلار کیم غریمنیڭ ایلیندین سۆڭۆسین آلا کؤرگیل تیب. امّا من آنې اؤکۆش وقتلرده کریه کؤررمن، آنېڭ بیرله مشغول بۏلغای اۆچۆن. امّا قاچان غریم سنیڭ سۆڭۆڭنی توتسا، قۏیا بیرمه‌گیل تا بوچوقېنا کیلمه‌یینچه. قاچان بوچوقېنا ییتسه، سۆڭۆنی قۏیا بیریب، سۏلېڭا قایتا تۆشۆب، ساغېڭدېن قېلېچ بیرله چاپغېل. امّا بعضی خلایقلر آیېتدېلار سۆڭۆنی غریمیڭ توتغاچ سالغېل تیدیلر. امّا اۏل منیم قاتېمدا صواب دؤگۆل. آنېڭ اۆچۆن کیم اگر توتغاچ اۏق سالساڭ، تاقې آنېڭ سارو کیرسه‌ڭ، سۆڭۆنی ایلیندین سالېپسن، آڭا ایریشمه‌یین. اۏل سڭا حیله قېلغای قاچان آڭا یاقېن کیریب سالابیرسه‌ڭ، تاغېدېلدورورسن. تاقې نی کیم تیله‌سه‌ڭ قېلورسن. قاچان غریمیڭدین سۆڭۆنی آلساڭ، تاقې سنیڭ ایلیڭده بۏلسا، اۆزڭۆ قایېشې بیرله بوتوڭ آراسېنا سۏقغېل. تاقې اوچېنې قۏلتوغېڭدېن آرتقارو تۏغرو یوقارو چېقارغېل. یۏق ایرسه سۆڭۆنی ساغ بوتوڭ آلتېنا سۏقغېل. اوچېنې تیمۆری بیرله بوچوغېندېن آزراق ایلگرۆ چېقارغېل. اگر آنېڭ بیرله سانچماقلېققا محتاج بۏلساڭ، اۏل سڭا حاضر بۏلغای. اگر دۆشمننیڭ سۆڭۆسین ایلیندین آلساڭ، بیر ایلیڭ بیرله تیمۆریندین توتوب، بیر ایلیڭ بیرله تاقې آغاچېندېن توتوب، اییَرنیڭ قاشېنا اوروب، سېندورغېل. یا خود قېلېچ بیرله کیسگیل. مقصود ساغ قۏیماغېل. قاچان تیله‌سه‌ڭ کیم غریمیڭنیڭ سۆڭۆسین ایلیندین تارتېب کۆچ بیرله آلغایسن، سۆڭۆسین توتغېل تاقې قۏلتوغوڭ آلتېنا سۏقغېل. تاقې سۆڭۆڭنۆڭ اۆستۆندین آت یالېنې محکم توتوب، آتېڭنې آنېڭ مخالف یانېنا اشارت بیرله قایتارغېل کیم سن اۏل آت یالېن توتماقلېق بیرله سۆڭۆسین ایلیندین آلورسن. یعنی ایکن طالبنیڭ ایلیندین سۆڭۆسین آلماقلېق تورور، نی وجه بیرله بۏلسا بۏلسون، بو طریقه دۆشمن بیرله قېلماغېل کیم اؤکۆش خطرلېغ تورور. والسّلام.<br>
<br>
**باب خروج الفارِس الی فارِسین**<br>
قاچان ایکی فارِسقا قارشو چېقساڭ، بولارنېڭ اۆزره میداننېڭ قېرېغېندېن اۏق حمله قېلغېل. اگر بولار سنیڭ اۆزره آیرېلسالار، منضم بۏلماسالار، اگر بولار حاذق و شاطر بۏلسالار، هیچ بیرگه قارشولماغایلار،  تاقې یېراقدېن تورا بارغایلار. بولارغا موندېن یاخشې ایش یۏق تورور. بس سن تاقې بولاردېن یېراق تورغېل. آندېن سۏڭرا سۆڭۆنی ایگینیڭ اۆزره قۏیغېل. ثغری توتوب، تۆبی ساغ ایلیڭده بۏلسون، اوچې یوقارو. تاقې بولارغا تۏس تۏغرو یۆرۆگۆل، بولارنېڭ آراسېندېن کیچمکلیکگه. تاقې بولاردېن کیچگیل. آنلار سڭا طمع قېلغایلار کیم ایکیمیز ایکی یارودېن کیره‌لیم؛ اگر اۏل سۆڭۆسین بیریمیزگه سالسا، بیریمیز آنې سانچغای تیب. سن بولارنې جهد ایتیب تیزچه کیچه کؤرگیل. قاچان بولاردېن بیش آرشون مقدارې ییر اېسرا کیچسه‌ڭ، آتېڭنې قاتېغ چاپماقدېن حبسله‌گیل. تاقې نقللاغېل. بس بولارغا قارشولماقدېن اؤزگه هیچ چاره قالماس. لابد منضم بۏلورلار. بس سن بولار اۆزره قایتا تۆشگیل. تاقې قایسې سڭا یاقېن بۏلسا، آنېڭ اۆزره حمله قېلغېل. کیشی محتاج بۏلماس حیله‌گه الّا قاچان فارِس ایکی بۏلسا. قاچان کیم ایکیسی منضم بۏلسالار، کأنّهُ بیر فارِس بیرله سانچېشورسن. امّا بو طریقه حیله‌نی قېلماغېل، مگر أقل آت اۆزره کیم قاتېغ یۆگرۆک بۏلغای. تاقې یاخشې بیلگَیسن کیم بولارنېڭ آراسېندېن سنی اۏل آت چېقارور. قاچان بو ایکیسینیڭ آراسېندېن چېقساڭ، سۆڭۆڭ اوچېن اۏل یانغا سالغېل کیم آڭا قایېتماق تیلرسن.<br>
<br>
**باب ایضا فی الخروج الی فارِسین اَو إلی جماعة**<br>
قاچان ایکی فارِسگه قارشې چېقساڭ، یا خود اؤکۆش فارِسلرگه قارشو چېقساڭ، ساقلانغېل غریملرنیڭ سنیڭ اۆزره ایکی یاندېن بؤلۆنۆب کیرمه‌سۆنلر. قاچان سڭا قطعةً واحدة یۆرۆسه‌لر، قایسې یاقېن ایرسه، سن آڭا حمله قېلغېل. بیریسینه اشارت قېلېب تاقې بیریسینی سانچغېل. اگر بو ایکیسی شاطر بۏلسالار، سنیڭ اۆزره متفرّق بۏلسالار، نیچۆک کیم سڭا وصف قېلدېم آنېڭ کیبی قېلغېل. اگر بیر بؤلک جماعتقا اوچراساڭ بولاردېن قاتېغ قاچماغېل. بولار بیرله سانچېشاراق یۆرۆگیل. تاقې بولارنېڭ آلېنلارېنچا تۏس تۏغرو قاچغېل تا بولار سنیڭ آرتېنچا اۆزۆلۆب، سڭا طمع قېلېب، بیر بیر کیلیرلر. بس قایېتغېل اۏل کیشی اۆزره حمله قېلغېل کیم سڭا یاقېن کیلیب تورور. اگر آتېڭ یاخشې بۏلسا، تاقې قامچېلاغېل کیم بولار سنی آلای کؤرسه‌لر، طمع قېلېب، بولار تاقې آتلارېن قامچېلاب سۆررلر. تاقې آرتېڭچا بیر بیر کیریرلر. بس سن بیر کیشی سانچېشېرسن. تاقې ساقلانغېل، بیر ییرده تورماغېل. دائما حرکت اۆزره بۏلغېل. تاقې کؤڭلۆڭ و حرصیڭ، قایسېسې یاخشې سلاحلیک ایرسه، تاقې قایسېنېڭ آتې یۆگرۆک تاقې اؤزی بهادر ایرسه، آنېڭ قاتېندا بۏلسون. آنې آلا کؤرگیل. اگر بیریسی اۏقلېغ یالېغ بۏلسا، بورون سۆڭۆلۆگه حمله قېلغېل، اۏقلوسېندېن. تاقې ساقلانغېل، غافل بۏلماغېل. اگر تار ییرگه کیرسه‌ڭ، تاقې سڭا بیر فارِس ییتسه، تیزچه ییرگه تۆشۆب آنې سانچغېل. ساقلانغېل، آت اۆزره توروب سانچغای. ولکن حیله‌لریڭنی بارچا بو فارِس بیرله استعمال قېلغېل. امّا آتدېن تۆشۆب سانچماقلېق، بارچادېن یاخشېراق تورور. اگر سن بیر تار ییرگه تۆشسه‌ڭ، تاقې آرتېڭچا بیر فارِس کیلسه، تاقې بیر فارِس آلنېڭدایېن چېقسا، بس موندا حیله اۏل تورور کیم آتېڭدېن تیزچه تۆشگَیسن. تاقې قایسې سڭا یاقېن بۏلسا، یۆگرۆب تیزچه آنې سانچا کؤرگَیسن. تاقې بیریسینه آتېڭنې قالقان قېلغایسن. بو تۆشمکده لجامېڭا بیر اوزون ییپ باغلامایېن بۏلماغېل. آنېڭ اۆچۆن کیم اؤزگه ییرگه باغلې بۏلسا، ناگاه آت قاچسا یا اۆرکسه، اییه‌سین سۆره‌ب یېقغای. بو ایش دۆشمنغا یاخشې کیلگَی. اگر سنی بیر فارِس تار ییرده تاپسا، تاقې سن آندا فارِسلېق کؤرسه‌ڭ کیم آنېڭ قدرینچه دؤگۆلسن، تاقې آنېڭ شاطرلېقېندېن و فارِسلېقېندېن قۏرقساڭ، تاقې اۏل کیڭ ییردین کیم بو تار ییرگه کیردیڭ آڭا یاقېن بۏلساڭ، مونوڭ بیرله سانچېشمایېن سۆڭۆڭنی امتناعقا سالېب، آنېڭ سارو کیری اۏل ییرگه قایېتغېل. آتېڭنې قاتېغ سۆرۆب، تاقې اییَریڭده آنېڭ سارو قېیېشاراق اۏلتورغېل. تاقې آندان احتراز قېلغېل. آڭا آلای کؤرگۆزگیل کیم سن آتېڭنې تارتاراق یۆرۆرسین تیب ساغېنسون. قاچان اۏل تار ییردین چېقساڭ، آنېڭ بیرله آندا سانچېشغېل. بو منیم قاتېمدا اۏل تار ییرده تۏقوشماقدېن یاخشېراق تورور. اگر عسگرده اؤکۆش آتلېغلارغا قارشو یۏلوقساڭ، بولارنېڭ اۏرتا ییرینه کیریب سانچېشماغېل. قېرغېنچا یۆرۆب، چئوره یانېندا سانچېشغېل، اگر سن سۆڭۆلۆک بۏلساڭ. آنېڭ اۆچۆن کیم سۆڭۆ اییه‌سی غلبه‌لیکده ایش قېلابیلمس. تار ییرلر قېلېچ اییه‌سینیڭ تورور. والله أعلم. اگر آتلېغ بۏلساڭ، یایاغ کیشیدین قاچغېل. امکان ییتکن قدرینچه هیچ یاقېن بارماغېل. بو ایشنی دائما استعمال قېلغېل. والسّلام. الحرب خدعة.<br>
<br>
**باب کیف یتخلّص الرّمح إذ اطعن**<br>
بو باب سۆڭۆنی نیچۆک خلاص قېلماق کیرک، آنې اؤگره‌تۆر. قاچان سانچېلسا آنې بیان قېلور. قاچان کیم غریمنی سۏلېڭ اۆزره سانچمېش بۏلساڭ، ساغېڭا قایتا تۆشگیل. تاقې ایلیڭنی سۆڭۆ تۆبی بیرله کؤتۆرۆب، ایگینیڭ اۆزره قۏیغېل، تاقې محکم توتغېل. یۆزیڭنی سۏلغا چئویرۆب، آتېڭنې تیپیب، سۆڭۆڭنی تارتېب آلغېل. اگر ساغېڭا سانچمېش بۏلساڭ، سۏلېڭا قایتا تۆشۆب، مونوڭ کیبی قېلغېل کیم سۆڭۆڭ خلاص بۏلور. اگر سن ییرنی یا حائطنی یا بیر قاتېغ نیمه‌نی سانچساڭ، تاقې سۆڭۆڭ تیمۆری آندا محکم بۏلسا، قالسا، اگر سن آنې بورماق بیرله چېقارایېم تیسه‌ڭ، چاره یۏق کیم تیمۆری بورولسا. اگر سن بورولساڭ اۏل محکم ایرکن، سۆڭۆڭ تاقې تیمۆری سېنغای یا خود تیمۆری آغاچېندېن اۏیناغای، بۏشانغای. خاصّه ییرنی سانچماق قاتېغ ضرب تورور. قاچان مون تیگ سانچساڭ، بوتوڭ بیرله اییَریڭنی قېسېب، تۏس تۏغرو قاتېغ چیکگیل. آتېڭ باشېن قایتارېب کیم اوچوزلوق بیرله چېقار.<br>
<br>
**باب فی التّعطیل**<br>
بو باب سۆڭۆنی بطللاماقلېقنې بیان قېلور. بعضی خلایقلر سۆڭۆنی آشاغادېن یوقارو بطللارلار. من آنې بارچا ییرده خۏش کؤرمسمن. تاقې بیلگیل کیم سۆڭۆچینیڭ شاطرلېغې سۆڭۆچیلیکده بطللاماقلېق تورور. بس سۆڭۆڭنی دائما غریمیڭنیڭ سۆڭۆسی اۆزره قېلغېل. تاقې ساقلانغېل سۆڭۆسین اورماغېل عبدا، تا آنېڭ سۆڭۆسی اۆزره متمکّن بۏلمایان اۏل وقتده بطللاغېل کیم بیلگَیسن هیچ خطا قېلماسسن. اگر خطا قېلساڭ، سۆڭۆڭ ییرگه تۆشگَی. تاقې سن اؤزیڭنی اؤزیڭ بطللامېش بۏلغایسن. تاقې سانچېلغایسن. تاقې ساغېڭا تشدید ثغری قېلمېش بۏلساڭ، بطللاماقلېقدېن ساقلانغېل کیم بو ییرده اؤکۆش خطا واقع بۏلور. امّا فتل اۏل دورور کیم سۆڭۆڭنی آنېڭ سۆڭۆسینه چولغاب دفع قېلماق تورور. سانچماق اۆچۆن قاچان غریمیڭ سنیڭ سۆڭۆڭنی بطللاسا، سن بطللاماسدېن بورون، سن سۆڭۆڭنی سۆڭۆسی آلتېندېن تارتېب چېقارغېل. تاقې سانچغېل. آنېڭ اۆچۆن کیم آنېڭ سۆڭۆسی بطللاغاندا آغېر بۏلور. ییرگه تۆشر. اگر سۆڭۆڭنی یوقارو بطللاسا، سن سۆڭۆڭنی غیب ایتگیل. کیته‌ره بیرگیل. آنېڭ سۆڭۆسی یوقارو کؤتۆرۆلۆر. سن تاقې کیرگیل، سانچغېل. امّا شامی بطل قېلېنماس مگر آشاغادېن یوقارو. آنېڭ اۆچۆن کیم سۆڭۆسینیڭ تۆبی قۏلتوغېندا تورور. قاچان سن یوقارودېن آشاغا بطللاساڭ، آنېڭ قۏلتوغې سۆڭۆسین آشاغا تۆشمَگه قۏیماس. اگر غریمیڭ سۆڭۆسین شامی توتوب کیلسه، بطللاغاندا ساقلانغېل کیم خطا قېلماغایسن؛ آنېڭ اۆچۆن کیم سۆڭۆنی خطا قېلغاندا یوقارودېن آشاغا قایتارماق صعب تورور، ییردن یوقارو کؤتۆرمکلیکدین ایسه. قاچان غریمیڭدین قۏرقساڭ، سۆڭۆڭنی آنېڭ سۆڭۆسی اۆزره مکین قېلغېل. آنېڭ سۆڭۆسین قاتېغ اۏزوب بطللاماغېل. بل کیم آشاغاراق قایتارا اشارت ایتگیل کیم چاره‌سیز ایکیڭیزنیڭ سۆڭۆسی تاقې بطللانور. تاقې دائما ساقلانغېل، سۆڭۆسین سنیڭ سۆڭۆڭ آلتېندېن چېقارېب سانچماقلېقدېن. بس ساقلانغېل بو حیله‌لرنی کیم سڭا آیېتتېم، اؤگره‌تتیم، اۏل آنې سڭا قېلماسون. قاچان سنیڭ بیرله سۆڭۆ بۏلماسا، مقرعه بیرله بطللاغېل. قامچېڭ بۏلماسا، چالماڭ بیرله بطللاغېل، یومورلاب. نیچه کیم سنی سانچسا، آنېڭ بیرله بطللاغېل کیم بو تمکین تورور. تاقې اؤزگه‌لرنی موڭا قیاس قېلغېل.<br>
<br>
**باب فی المهماز و غیره**<br>
بو باب مهمازنې، تاقې آندېن اؤزگه نیمه‌لرنی بیان قېلور. یاخشېسې اۏل تورور کیم مهمازنېڭ ایکیسین ایکی آیاغېڭا کییگَیسن. تاقې آتېڭنې مهمازله‌گنده قاتېغ مهمازله‌مه‌گَیسن. بل کیم  ایکی یاندېن قېسېب سۆرۆتگَیسن. مون تیگ قېلماق أولی و أفضل تورور. اگر مهمازنې بیر آیاغېنا کییسه‌ڭ تاقې جایز تورور. امّا ساغ آیاغېڭا کییمکلیک أصلح تورور. آنېڭ اۆچۆن کیم اۏل آتقا عقر قېلماس. امّا اهل ثغری کیم چېقرېقلېغ مهماز بیرله استعمال قېلورلار، «اۏل یاراماس، آتنې فساد قېلور»، تیمیشلر. اگر آتقا سۆڭۆ بیرله مینمک تیله‌سه‌ڭ، یۆگننی سۏل ایلیڭده اییَرنیڭ قربوسی بیرله بیرگه توتغېل. تاقې سۆڭۆنی ساغ ایلیڭده بۏیوڭدېن ایکسۆکره‌ک توتوب، تۆبۆنی ساغ یانېڭدا تیکگیل، آیاغېڭ قاتېندا. تاقې یۆگننی ایلیڭده ساغ یانېن قېسقارتغېل تا آتېڭ باشې بیر آز تېشقارو میل قېلسون کیم سڭا مینمگه قۏلای بۏلغای. اگر آتېڭ مینَر ایرکن تیزگینسه، سڭا یاقېن کیلۆر. امّا قاتېغ قېسقارتماغېل کیم اۏل یاخشې دؤگۆل. قاچان مینمککه کیلسه‌ڭ، اۆزڭۆدین آز غېنا آرتقاروراق تورغېل. ایلگرۆ تقدّم قېلماغېل کیم اۏل عیب تورور. فارِسلر آنې قبیح کؤررلر. آندېن سۏڭرا تکیه قېلېب، مینگیل. قاچان یوقارو چېقساڭ تکیه‌گه احتیاجېڭ قالماس. سۆڭۆڭنی مینر ایرکن آتېڭنېڭ ساغرېسې اۆستۆندین ساغ یانېڭا آیلاندورغېل. تاقې سۏل قۏلوڭا آلېب، یۆگن بیرله توتغېل. آندېن سۏڭرا ساغ ایلیڭ بیرله تۏنوڭنی تاقې آلتیڭنی تۆزتگیل. اگر بیر صحرادا بۏلساڭ کیم یاقېنېڭدا کیشی بۏلماسا، تاقې قۏرقساڭ کیم آتېڭ معقول بۏلغای تیب، بس سۆڭۆنی اۏرتاسېندېن سۏل ایلیڭ بیرله تاقې آتېڭنېڭ یالې بیرله بیرگه توتغېل. تاقې بیری ایلیڭ بیرله اییَرنیڭ آلېن قاشېن یا آرت قاشېن توتوب، مینگیل. قاچان تۆشمک تیله‌سه‌ڭ، سۆڭۆنی سۏل ایلیڭده یۆگن بیرله بیرگه آتېڭ سۏل قۏلې یانېندا تیک توتوب، تاقې ساغ قۏلوڭ بیرله اییَرنیڭ قاشېن توتوب، تۆشگیل. قاچان ییرگه تۆشسه‌ڭ، سۆڭۆنۆ ساغ ایلیڭه آلغېل تا آتېڭ چئوریلۆب سېندورماسون یا خود کیم ایرسه‌نی مجروح قېلماسون. بس بو معنی‌لرنی فهم قېلغېل. قاچان سۆڭۆڭ ییرگه تۆشسه، آت اۆستۆندین آلماقلېققا تعرّض قېلماغېل کیم مخطره تورور. بس مونوڭ کیبی ییرده تۆشۆب، سۆڭۆڭنی آلېب، مینگیل. إن شاء الله تعالی.<br>
<br>
**باب فی العمل والعلم وفیه فواید**<br>
بو باب عَلَملیگ سۆڭۆ بیرله عمل قېلماقلېقنې بیان قېلور. عَلَملیگ سۆڭۆنی آلغېل، تاقې بوچوقېندېن توتوب باشېڭ اۆزره چئوۆرگیل، آرقوری توتغاندېن سۏڭرا. سۆڭۆ عمللرینه باشلاغېل، امکانېڭ ییتکن قدرینچه. تاقې ساقلانغېل موندا عَلَم یۆزیڭه یا آت یۆزینه چولغاشماسون کیم ییل آنې بیررده آلای قېلور. اۏل فارِسلر قاتېندا یامان تورور. آنېڭ اۆچۆن کیم فارِس آنېڭ کیلترمکلیگی بیرله مشغول بۏلور. غریمی آڭا ضعف بولور. والله أعلم. آندېن سۏڭرا آتېڭنې تشدیدگه چېقارغېل. تاقې آتېڭنې سۏلغا تیزگیندۆرگیل. عَلَمنی سۏلېڭا توتوب، آندېن سۏڭرا تشدید قېلغېل. تاقې امتناع قېلغېل. بو ایشلرده ییلنی ساقلاغېل. اگر ییل سڭا اۏل وقتده کیم غالب بۏلور، سۆڭۆنی ایگینیڭ اۆزره سالغېل. قاچان کیم عَلَم بیرله سانچېشساڭ، حیله قېلغېل. عَلَمنی ییلدین سارودېن غریمیڭ اۆزره طرح قېلغېل. اۏل آنې کور قېلور. تاقې آنېڭ بیرله مشغول بۏلور یا خود آتېنېڭ یۆزی اۆزره سالغېل کیم ییل علمنی آنېڭ یۆزینه یاپوشتورور. سن حاجتیڭه ییترسن. اگر اۏل دۆشمن بۏلسا آنېڭ یۆزینه سالغېل. اگر ییل آنېڭ اۆزره بۏلسا، آندېن سۏڭرا کیرگیل، تاقې قېلېچ بیرله چاپغېل. والسّلام.<br>
<br>
**باب فی اخذ البرجاس من الارض بالرّمح**<br>
بو باب سۆڭۆ بیرله ییردین برجاس آلماقلېقنې بیان قېلور. خیزران آغاچېندېن بیر حلقه قېلغېل، برجاس کیبی آیاقسېز. آندېن سۏڭرا آڭا تۏن کییدۆرگیل، خامدېن یا آق جلددین. تاقې کیلتیریب میدان اۏرتاسېندا سالغېل. تاقې آت بیرله چاپوب، کیلیب، آنې سۆڭۆ تیمۆری بیرله سانچېب، یوقارو کؤتۆرگیل، بیش ییرده. رقعه سالېب سانچماقلېق تاقې مونوڭ کیبی تورور. بیرین آلېب یوقارو کؤتۆرۆرسن، تاقې بیریسین آندېن سۏڭرا سانچارسن. إن شاء اللهُ تعالی والسّلام.<br>
<br>
**باب فی الحلق**<br>
بو باب سۆڭۆ بیرله آغاچ اۆستۆندین حلقه آلماقلېق بابې تورور. سۆڭۆ سېنېغېندېن بیر اوزون آغاچ آلغېل. برجاسې قائمه‌سی کیبی اوچېنې ایکی آیېرغېل یا خود تیشیک تیشگیل. تاقې بیر حلقه یاراشتورغېل تیمۆردین یا خود کؤڭلۆڭ نیدین تیله‌سه. کیڭلیگی تؤرت بارماق سېغار مقدارې بۏلسون، یومولوب. تاقې بو حلقه‌نی اۏل آیرو اۆزره قۏیغېل یا خود بو حلقه‌نیڭ تۆبیدین اوزېنچا غېنا قېلغېل، ساپ کیبی. تاقې اۏل تیشیککه سۏقغېل. تاقې آتېڭنې میداندا سۆرۆب قاتېغ چاپېش بیرله اۏل حلقه‌نی سۆڭۆ اوچې بیرله آندېن آلغېل. امّا بو ایشنی انواع تشدید بیرله قېلورلار. مون تیگ تورور، بیش حلقه‌نی بیش قائمه اۆزره تیکیب آلماقلېق تاقې. ولکن هر بیر حلقه‌ده بیر کیسه‌گ حریرگینه باغلاغېل کیم آنېڭ بیرله کؤرکلۆگ کؤرینۆر. قاچان حلقه‌نی آندېن آلساڭ، سۆڭۆ اوچېن یوقاروراق کؤتۆرگیل، اۏل آندېن تۆشمه‌سۆن. تاقې تیله‌سه‌ڭ بو حلقه‌لرنی سۆڭۆدین چېقارېب، ایلیڭده جمع قېلغېل. تیله‌سه‌ڭ اۏل حریرگینه‌دن توتغېل تا بیشی سۆڭۆده جمع بۏلسون. والسّلام.<br>
<br>
**باب الحیل فی الرّماح**<br>
بو باب سۆڭۆده حیله‌لرنی بیان قېلور. بیلگیل کیم فارِسلر سۆڭۆچیلیکده واصل بۏلغاندېن سۏڭرا حیله‌لرنی تاقې استعمال قېلدېلار. قاچان تیله‌سه‌ڭ کیم غریمیڭ بیرله خصمانه اۏیناغایسن، غریمیڭ سۆڭۆسینیڭ مقدارېنې بیلگیل. تاقې بیر سۆڭۆ تۆزه‌تگیل آندېن اوزونراق. تاقې بیر کیشی بیرله اییه بیرگیل کیم هیچ کیمرسه‌گه کؤرگۆزمه‌سۆن. تاقې میداننېڭ بیر باشېندا سالسون کیم سن اۏل ییرنی بیلگَی. قاچان سۆڭۆڭیزنی اؤلچۆب اوزونون کیسسه‌لر، سن آتېڭنې نقللار کیبی بۏلوب، اۏل سۆڭۆدین سارو بارغېل. تاقې آتېڭدېن تۆشۆب، حزامېڭنې یاراشتورور کیبی بۏلوب، یا خود یاراغقا باقار کیبی بۏلوب، ایلیڭده‌کی سۆڭۆنی ییرگه سالېب، اۏل سۆڭۆنی لَوْنده تاقې یۏغونلوقدا تاقې بیری بیرینه اۏخشایور بۏلغای. تاقې آندېن سۆرۆب، کیلیب، هیچ تورمایېن غریمیڭگه حمله قېلغېل. اگر اۏل کیشی آنې کیچه بیرله ایلتیب، تۏپراققا کؤمه‌بیلسه کؤمسۆن. اۏل تاقې جایز تورور. امّا بو حیله‌لرنی قېلماقلېققا اییه‌سی حاذق و خفیف کیرک کیم تویمادېن تویدورمادېن قېلابیلگَی.<br>
<br>
**وجه آخر ایضا فی الحیل**<br>
تاقې بیر حیله بو تورور کیم بیر یاخشې آغاچدېن سۆڭۆ یاراشتورغایسن. تاقې ایچینی قۏووش قېلغایسن یا خود قامېش سۆڭۆنیڭ بۏغونلارېن ییتیشتۆرگیل. تاقې یومشاق قوم بیرله بولارنې تۏلتورغېل. تاقې تۆبۆنی بالچېق بیرله یا خود بیر نیمه بیرله کیم تارتمایېنچا تۆشمه‌سۆن، تېقغېل. تاقې بیرکیتگیل. آندېن سۏڭرا بیر قاتېغ یۏغون سۆڭۆ آلغېل کیم آسرې آغېر بۏلسون. ایکیسین تاقې میدانگه سالغېل. تاقې غریمیڭگه ایکیسیندین بیریسینی اختیار قېلدورغېل. اۏل لابد سۆڭۆنیڭ ییڭیلین اختیار قېلور بس سنیڭ ایلیڭده قوملوسې قالور. آندېن سۏڭرا تۆبینی ییرگه اورغېل تا بالچېقې تۆشسۆن، قومې تؤکۆلسۆن. آندېن سۏڭرا نیچۆک کیم تیله‌سه‌ڭ، آنېڭ کیبی اعمال قېلغېل.<br>
<br>
**ایضا فی الحیل الوصل فی اسفل الرّمح**<br>
بو تاقې وصله حیله‌لرنی بیان قېلور. بیر آرشون مقدارې سۆڭۆ آغاچېندېن آلغېل کیم سۆڭۆڭ لَوْنی کیبی بۏلسون. تاقې آنې سۆڭۆڭه آشاغاسېندېن وصله قېلدورغېل کیم هیچ بیلگیرمه‌سین. تاقې اۏل وصله‌نی ایتۆکیڭده یا اییَریڭده کیزله‌گیل. قاچان سۆڭۆلریڭیزنی اؤلچسه‌لر، تاقې اوزونېن کیسسه‌لر، بس سن غریمیڭدین بیر آز گینه یېراقراق توروب، قۏلوڭ ایچینده صنعت بیرله اولاشتورغېل کیم غریمیڭ تاقې اؤزگه کیشیلر هیچ کؤرمه‌سۆن. قاچان وصله‌نی محکم قېلساڭ، وصله دائما ایکی ایلیڭ آراسېندا بۏلسون کیم غریمیڭ آنې کؤرمه‌گَی. تاقې کیرک کیم وصله‌سی یاخشې بۏلغای کیم اۏینار ایرکن تۆشۆب رسوای بۏلماغایسن. تاقې غریمنی سانچساڭ، «بو مونې حیله بیرله سانچدې» تیمه‌گَیلر. اصل بو ایشلرده چَوۆکلۆک، شاطرلیک تورور. هیچ کیمرسه‌گه بیلدۆرمه‌گَیسن تا مسطور قالغای. والسّلام. بیلگیل سۆڭۆنیڭ حیله‌لری اؤکۆش تورور ولکن بیز بو کتابدا ذکر قېلماقلېقنې کریه کؤردۆک تا کتاب اوزانماسون تیب، کیشی ایریکمه‌سۆن تیب. امّا من مونوڭ بیرله عمل قېلماقلېقنې خۏش کؤرمسمن. بو حیله‌لر منیم قاتېمدا بارچاسې ضعیف تورور. فارِسلیکده بو ایشلر بارچاسې ایکسۆکلۆک تورور. آنېڭ اۆچۆن کیم فارِسلرنیڭ سۆڭۆسی اوزانماغې، کؤرکلۆگ اۏیناماقلېقېندېن، تاقې آتنې یاخشې قېلېندورماقلېقېندېن، تاقې یاخشې کیرمک چېقماق بیرله تورور. وصله بیرله سۆڭۆ نی مقدار اوزانغای، قاچان فارِس ایشینده عالِم بۏلسا، تاقې کیرگنده، چېقغاندا، غریمیندین ییر اۏغورلاسا، آنېڭ سۆڭۆسی آندا اوزانور، بو فارِسنی تیله‌گَنینه ییتگۆرۆر. امّا من بو حیله‌لرنی بو کتابدا آندېڭ اۆچۆن ذکر قېلدېم کیم سن بیلمیش بۏلغای؛ اگر کیم ایرسه سڭا مون تیگ قېلسا، غافل بۏلماغایسن. تاقې مون تیگ ایشلرده کؤزۆڭ آچغایسن، ساقلانغایسن دائما. قاچان بو ایشلردین قۏرقساڭ، غریمیڭنیڭ سۆڭۆسین تۆبیندین کیسگیل کیم اگر وصله تدبیرین قېلمېش بۏلسا تدبیری باطل بۏلغای. امّا سۆڭۆ بیرله فارِسلیک اۏل تورور کیم سڭا ذکر قېلدېم. آت اۆزره کؤرکلۆگ اۏلتورماق تورور. تاقې غریمین سانچماق تورور. والسّلام.<br>
<br>
**باب فی حمل الرّمح فی الاسفار**<br>
بو باب سفرده سۆڭۆ کؤتۆرمکلیکنی بیان قېلور. سۆڭۆنیڭ بوچوقېنې سفرده یۆگن بیرله بیرگه توتغېل. تاقې بعضیسین ساغ بوتوڭ اۆزره قۏیغېل، اوچې ایلگرۆ. اگر تیله‌سه‌ڭ، تۆبۆنی ساغ ایلیڭ بیرله توتغېل. تاقې اوچېن یوقارو باقتېرېب، ایگنیڭ اۆزره سالغېل. اگر تیله‌سه‌ڭ، سۏل ایلیڭ بیرله تاقې مون تیگ قېلغېل. اگر تیله‌سه‌ڭ، تۆبینی بوتوڭ اۆزره قۏیغېل، تیک توتوب یا اییَریڭ اۆزره قۏیغېل. اگر تیله‌سه‌ڭ، تۆبینی اۆزَڭۆگه سۏقغېل، تاقې بیرکیتگیل. تاقې بیلگیل کیم سۆڭۆ کؤتۆرمکده اختیار یۏق تورور فارِسقا. نیچۆک کیم ییڭیل بۏلسا، تاقې یاخشې کیلسه، آنېڭ کیبی کؤتۆرسۆن. قاچان ایمن ییرده بۏلساڭ، تاقې تار ییرلرگه کیرمک تیله‌سه‌ڭ، سۆڭۆڭ اوچېن عَلَمی بیرله آرتقارو باقتېرېب، کیرگیل. اگر دۆشمن ایلینده بۏلساڭ، ایلگرۆ باقتېرېب، کیرگیل. تاقې ساقلانغېل اوچې حایطقا یا آغاجقا سانچېلېب، سېنماسون، و رُبّما فارِس سۆڭۆنی کؤتۆرگَی. بو عمللردن مستغنی بۏلغای اۏل تورور کیم سۆڭۆنیڭ تۆبیندین تیشیب بیرله آڭا یومرو، تۆب کیبی قېلېب، باغلاغای یا خود بیر آشېقنې یا بیر تۏپوقنې تیشیب باغلار، تاقې بیلی باغېنا سۏقار، اوچېن آرتقارو ییرگه سۆرر یا خود اۏل ییپنی کیڭ حلقه قېلېب، ساغ قۏلېنا کیچۆرۆر. بو اۏق آتماقلېققا یاخشې کیلۆر. قایسې قۏلای بۏلسا آنې قېلغېل.<br>
<br>
**باب فی اَلوان الرّماح**<br>
بو باب سۆڭۆنیڭ لَوْنلرین بیان قېلور. لَوْنلرده یاخشې لَوْن سۆڭۆده سارې لَوْن بۏلور. تاقې قالغان لَوْنلر بیری بیریسیندین یاخشېراق تورور. امّا قارا لَوْنده خیر یۏق تورور. والسّلام.<br>
<br>
**باب فی صفة النّادر من الرّماح**<br>
بو باب سۆڭۆنیڭ یاخشېسېن بیان قېلور. سۆڭۆنیڭ یاخشېسې اۏل تورور کیم یۏغون تاقې ایتلی بۏلغای. تاقې قېشراسې لَیّن بۏلغای. تاقې نعیم بۏلغای. آنېڭ اۆچۆن کیم اگر صُلب بۏلسا، تاقې قاتېغ یابِس بۏلسا، تاقې یامغېر تیگسه، تاقې کۆن اورسا، تؤزمه‌گَی، مُفَزّز بۏلغای. یعنی مُشَقّق بۏلغای، یارېلغای. والله أعلم. تاقې کیرک کیم سۆڭۆ یومرو بۏلغای. تاقې اۏرتاسې قَوی بۏلغای کیم تیترَتْگَنده قاتېغ تیتره‌مه‌گَی. تاقې اوچې قاتېغ اینچگه بۏلماغای، وسطانی بۏلغای. تاقې یاخشې بیتیشلیگ بۏلغای. بۏغونلارې مدوّر بۏلغای. تاقې مختّم بۏلغای. تاقې بوتاق ییرلری چوغور بۏلماغای. تاقې آندا بېچاق اثری بۏلماغای. تاقې بیلگیل کیم منیم قاتېمدا سۆڭۆنیڭ محکمی تاقې یاخشې اۏل تورور کیم أسمر اللَّون بۏلغای. آنېڭ اۆچۆن کیم بو لَون ییرنیڭ یوقاروسېندا، تاقې بیییک ییرده، بیتر. تاقې یامغور کۆنش آڭا تیگر. اگر عیبی بۏلسا، آندا اۏق ظاهر بۏلور. بس بو لَوْنلیگ سۆڭۆده احتیاط قېلماق حاجت ایرمس. امّا سارېغ لَونلی سۆڭۆ، تاقې آق لَونلی سۆڭۆ، قۏووللاردا بیتر. کۆن آڭا تیگمس کیم عیبی بار ایرسه ظاهر بۏلغای. والسّلام. تاقې کیرک کیم سۆڭۆ قاتېغ یۏغون بۏلماغای کیم ایلگه ساغماغای. تاقې قاتېغ اینچه بۏلماغای کیم بارماقلار ایلگه ییتیشگَی. آیاڭنې اورور. تاقې سۆڭۆنیڭ قاتېغ اوزونې، اۏن بیر آرشون تورور. اۏن آرشوندېن یوقاروسې تمام خُفَّتده تورور. والله أعلم.<br>
<br>
**باب فی عیوب الرّماح القلیلة الضّرر**<br>
بو باب سۆڭۆنیڭ قاتېغ زیان قېلماس عیبلرین بیان قېلور کیم اۏل، اۏل تورور کیم سۆڭۆنیڭ لَونلرینده اۏل لَونلر کیم «یاراماس» تیب ذکر قېلدېم سڭا. بیلگیل کیم لَون عیبی قاتېغ زیانلې عیب ایرمس. یۏغونلوق، اینچگه‌لیک، تاقې بیییک ییرده تاقې قۏووللاردا بیتمکلیک، تاقې اۏل چېزېق قاینارلار کیم یارېققا اۏخشار، تاقې آنلار یارېق دؤگۆل تورور بلکیم ییری بۏلغای، تاقې سۆڭۆنیڭ ایکی اوچې ایچکرۆگه ایگری بۏلماقلېق، بولار بارچاسې سۆڭۆده زیان قېلور عیب ایرمس. والله أعلم بالصّواب.<br>
<br>
**باب فی عیوب الرّماح الکثیرة الضّرر**<br>
بو باب سۆڭۆنیڭ زیانلېغ عیبلرین بیان قېلور. سۆڭۆنیڭ زیانلېغ عیبلریندین بعضیسی اۏل تورور کیم سېنوق بۏلغای. تاقې آراسې قاتېغ یۏغون بۏلغای. تاقې قاتېغ تیتره‌گن بۏلغای. تاقې قورت ییگَن بۏلغای. تاقې کیچیک کیچیک اؤته تیشیکلری بۏلغای، آڭا عرب تیلینچه آکال تیرلر. تاقې تیگیرمی تیگیرمی تیشیکلری بۏلغای، ولکن اؤته تیشیک بۏلماغای. بۏغوننېڭ ایچینده ییمیش بۏلغای، آڭا عرب تیلینچه قدیح تیرلر. تاقې سۆڭۆنیڭ صدرینده یارېقلار بۏلغای، تاقې زخملر بۏلغای. تاقې سۆڭۆنیڭ اوچلارې قاتېغ اینچگه بۏلغای. تاقې آسرې قاتېغ آغېر بۏلغای. سۆڭۆنیڭ زیان قېلور عیبلری بولار تورور. قاچان تیله‌سه‌ڭ کیم سۆڭۆ ساتېن آلغایسن، بس آنې بیر نیچه کۆن یاغ بیرله یاغلاب، قاتېغ اېسې کۆنگه قارشو قۏیغېل. بیر نیچه کۆن مون تیگ قېلغېل. تاقې سۆرتگیل، چؤپرک بیرله. تاقې یوقاروسېن آشاغا، آشاغاسېن یوقارو، قېلغېل. تاقې کۆنگه قارشو قۏیغېل. اگر اۏل سۆڭۆنیڭ عیبی بۏلسا بارچا ظاهر بۏلور. <br>
<br>
<br>
**اۆچۆنچی فنّ قېلېچ بیرله عمل قېلماقدا**<br>

اۆچۆنچی فنّی قېلېچ بیرله عمل قېلماقدا، تاقې قېلېچنېڭ یاخشېسېن تاقې یامانېن بیلمکده، تاقې قېلېچنېڭ مقدارېن بیلمکده، اوزونې نی مقدار کیرک، آغېرې نی مقدار کیرک، آنې بیان قېلور.<br>
بسم الله الرحمن الرحیم<br>
إعلم ایّدک الله تعالی. <br>

**اۆچۆنچی فن، قېلېچنېڭ عمللرین بیان قېلور.**<br>
بیلگیل کیم سلاحلاردا هیچ سلاح یۏق تورور کیم کرم بیرله وصف قېلغایلار، تاقې قاتېغ آغېر بهالېق بۏلغای کیم اییه‌سی آنېڭ بیرله فخر ایتگَی، تاقې آنېڭ بیرله نصرت بولغای، مگر کیم قېلېچ. آنېڭ اۆچۆن کیم آنېڭ هیبتی تاقې فضلی بار جمیعِ سلاحلار اۆزه. تاقې عسکرلرنی آنېڭ آتې بیرله سېندورورلار. آیتورلار کیم «قېلېچ بیرله آلدوق» تیرلر. تاقې بو بیر سلاح تورور کیم مونوڭ بیرله مجموع خلایق عمل قېلورلار. بیلگن، تاقې بیلمه‌گن، تاقې قارې، تاقې ییگیت. تاقې مجموع ییرلرده آنېڭ بیلن آرقالانورلار. تاقې اۏل بیر یاخشې قارېنداش تورور کیم کیڭ ییرده تاقې تار ییرده معطّل بۏلماس. تاقې بَرّده و بحرده و زخامدا کیرک بۏلور. تاقې قاتېغ ییللی کۆنده سۆڭۆ اییه‌سینه آغېر بۏلور، بو اۏل کۆنده هیچ باطل بۏلماس. تاقې اۏل کۆنده اۏق اییه‌سینیڭ اۏقې تۏغرو یۆرمس. هیچ کیم ایرسه قېلېچدېن مستغنی بۏلماس، نی قدر قاتېندا سلاح اؤکۆش بۏلسا. تاقې یقین بۏلور کیم آیېتغایسن خلایقلرنیڭ هر بیر صنفینده و مجموع ایللرده هیچ سلاح یۏق تورور کیم آنېڭ بیرله اوروشقایلار، تاقې اۏل سلاح آنلارغا منصوب قېلېنغای، قېلېچدېن اؤزگه. تاقې بولار مونچا سلاحلارې بار ایرکن، قېلېچدېن مستغنی بۏلماسلار. امّا قېلېچ اییه‌سی مجموع سلاحیندن مستغنی بۏلور. تاقې اۏل سلاحلارنېڭ کؤرکلۆره‌کی تورور. تاقې مجموع بیزکلریڭ کؤرکلۆره‌کی تورور. تاقې ایمن ییرده و قۏرقولوغ ییرده آنېڭ بیرله عمل قېلماقلېق، کؤرکلۆگ کیلۆر. تاقې آنې کؤتۆرمکلیک، یعنی بیلگه آسېنماقلېق، یاراشېر. تاقې مونوڭ فضلینی، تاقې مونوڭ بیرله فخر قېلماقلېقدا، آنېڭ کیبی روایت قېلمېشلار کیم «لا یمسّه الّا طاهر». یعنی مونې آرېسېز کیشی آرېنمایېن توتماغای. تاقې حایض ایچبیگه قېلېچنې کؤرگۆزمه‌گَیلر. تاقې «بهاسې مونچا آقچا تورور» تیمه‌گَیلر. تاقې یالاڭ قېلېچ، قېنسېز، کیم ایرسه کیم ایرسه‌گه سونماغای. یعنی بو ایشلرنی قېلماغایلار، قېلېچغا تعظیم و عزّت اۆچۆن. تاقې روایت قېلېندې کیم «إنّ المتقلّد بالسّیف فی سبیل الله تعالی یصلّی علیه الملائکة مادام فی عنقه». تاقې روایت قېلېندې کیم «إنّ السّیوف مفاتیح الجنّة». تاقې روایت قېلېندې کیم «إنّ الله تعالی یباهی الملائکة بمتقلّد السّیوف فی سبیله». تاقې روایت قېلېندې کیم «من تقلّد سیفا فی سبیل الله قلّد الله له بوشاح الکرامة یوم القیامة ومن سلّ سیفا فی الله بایعة الله یوم القیامة». بس قېلېچنېڭ فضیلتی اؤکۆش تورور. امّا بیز بو کتابدا سڭا بعضیسین ذکر قېلدوق، تاقې عرب تیلیندین تۆرک تیلینه کیلتۆرمه‌دۆک. آنوڭ اۆچۆن کیم «اۏل اولوغلارنېڭ لفظلرین تغییر قېلمایالوم» تیدۆک. بلکیم «بولارنېڭ بو لفظلری بیرله بیزیم بو کتابېمېز مشرّف بۏلسون» تیدۆک. والسّلام. بس کیرک کیم قېلېچنېڭ تۆرلۆگلرینده ایسکیسین اختیار قېلېب کؤتۆرگَیسن. امّا بو ییرده اسکیسیندین مقصود اسکی قېلېچ دؤگۆل، بلکیم کریم کسگن قېلېچ تورور. نیچۆک کیم عرب آیتور «فَرَس عتیق» تیر. حال بو تورور کیم اۏل آت تای تورور. مقصودی «کریم، یاخشې آت»، تیمک بۏلور. بو ییرده تاقې «سیف عتیق» تیمکلیک، یاخشې هنرلیگ قېلېچ تیمک بۏلور. قایسې قېلېچ کیم کرم خاصیّتلری آڭا یاپوشقای، اۏل اسکی تورور. قایسې وقتده ایشلنسه ایشله‌نسۆن، یئڭیسین کؤتۆرمه‌گیل. یئڭیسی، معنیده اسکینۆڭ عکسی تورور. یعنی اۏل قېلېچ تورور کیم اسکی خاصیّتی آندا بۏلماغای. اگر اۏل عاد زمانېندان بورون تاقې ایشلنمیش بۏلسا. والسّلام. ایمدی اسکیسی اۆچ قسم اۆزره منقسم تورور. بو اۆچ تۆرلۆگ قېلېچنېڭ یاخشېسې، یمنی قېلېچ تورور. آندېن سۏڭرا قِلَعی قېلېچ تورور. آنېڭ آرتېنچا اۆچۆنچیسی هندی قېلېچ تورور. امّا یئڭی قېلېچ، قېلېچلارنېڭ آخسې تورور. آڭا عرب تیلینچه «محدث» تیرلر. امّا اۏل قېلېچ کیم عتیق دؤگۆل، محدث دؤگۆل، آڭا متوسط آیتورلار. اۏل قېلېچنې یمن ایلینده سلمانی تیمۆردین یا سرندیبی تیمۆردین ایشلرلر. امّا یمنی قېلېچنېڭ جوهری مُعَرَّج تورور. تاقې عقدلری متساوی تورور. عقدینیڭ بعضیسی بعضیسیندین کؤپ دؤگۆل. امّا بعضی قېلېچ آق جوهرلیگ بۏلور و بعضیسینیڭ ییرلیگی قېزېل بۏلور و بعضیسینیڭ یاشېل بۏلور. توتغاسېنا یاقېن قورتغا اۏخشاراق آق اثرلر بۏلور، کۆمۆش آقلېغې کیبی. ساغېنغایسن کیم بیری بیری آرتېنچا یۆرۆر. تاقې بیلگیل کیم جاهلیّتده ایشلنمیش اسکی قېلېچنېڭ، یعنی یاخشې قېلېچنېڭ، علامتی اۏل تورور کیم سۏرغوچېندا ایکی تیشیک بۏلور. ایکیسینیڭ تاقې تیشیکی بیر یاندېن تورور. تیبنیڭ ییری تار تورور. تاقې بعضی علامتی اۏل تورور کیم تؤرت شطبی بۏلغای. تاقې قازېلمېش ییرلری بۏلغای، اۏلاق کیبی مدوّر. ایگه بیرله مدوّر قازېلمېش بۏلغای. تاقې بعضیسی اۆچ یۏل قازېلمېش بۏلغای. بیریسی اۏرتاسېندا ایکیسی یئلمه‌نینده قازېلمېش بۏلغای. بو قېلېچلارنېڭ اؤکۆشینیڭ عرضی ایکی بارماق بوچوق تورور. اۏل ییڭیل تورور. امّا بعضیسینه «قَبوری» تیرلر. اۏل ایکی باتماندېن آرتوقراق تورور. امّا اۏل قبوری کیم ییڭیل تورور، اۏل سادج بۏلور. هیچ آندا شطب ییری قازېلمېش بۏلماس. امّا اوزونلېقدا مختلف تورور، اۆچ قارېش بیرله تؤرت قارېش آراسېندا، تؤرت قارېشقا تیگرۆ. امّا اینلی قېلېچنېڭ اوزونلوغې اۆچ قارېش بوچوق تورور. آغېرلېغې ایکی باتمان بوچوقدېن اۆچ باتمانغا تیگرۆ تورور، غیرُ مربّعین. امّا اۏل قېلېچ کیم اۆچ باتماندېن بۏلغای، غیرُ مربّعین، اۏل قېلېچ قاتېغ تیتره‌گن بۏلور. تاقې قاتېغ ایگیلگن بۏلور. امّا یمنی قېلېچنېڭ اؤکۆشی عروقدان سالم بۏلماس. تاقې اۏل عروقلار اۆزره صورتلر یازارلار. تاقې اؤکۆش دعالار یازارلار تا اۏل عروقلار کؤرۆنمه‌سۆن تیب. هر کتابت کیم قېلېچدا کؤررسین، تؤرت بارماقدېن کؤپره‌ک توتغاسېندېن آشاغا آرقورېسېنا یازېلمېش بۏلغای، اۏل یازو سېنوقدېن تورور. اگر خطِّ غلیظ یا خطِّ دقیق کؤرسه‌ڭ، اۏل عروق اۆزره تورور. اگر کیشی صورتین کامل آلتون بیرله یازېلمېش کؤرسه‌ڭ، اۏل قېلېچنېڭ عیبی اۆزره تورور. آڭا آنلار تیلینچه «کباکی» تیرلر. قاچان ایرسه، اۏل قېلېچ اۏل ییردین سېنار. قاچان یمنی قېلېچدا اۏغلانلارا اۏخشایو صورت کؤرسه‌ڭ، تاقې بیر آز تورغاندا قېزارسا، بو ایش بۏلېنماس مگر کیم یمنی اسکی قېلېچدا یا خود قَبوری قېلېچدا. تاقې اۏل قېلېچلار بیرله سۏووق وقتلرده اورماغېل کیم قۏرقونچ تورور. تاقې بو علامت عِرقلېغ قېلېچدا، یعنی تامېرلېغ قېلېچدا، حاصل بۏلماس مگر اۏل دارودېن کیم ایشله‌نۆر وقتده تیمیری اۆزره سالېرلار یاخشې قارېشغای. امّا عروق کیم قېلېچدا بۏلور، یعنی تامېرلار، اۏل حاصل بۏلماس مگر کیم دارو آنېڭ بیرله سالغاندا یاخشې قارېشماس. تاقې اۏل تامېر ییرلری یومشاق قالېر. قاچان بو عروق قېلېچنېڭ یۆزینه کیلسه، اورغاندا کیسمس، قایتار. امّا بعضیسی کیم عِرق کیبی کؤرۆنۆر، تاقې اۏل عِرق دؤگۆل، اۏل سووارغاندا سودېن بۏلور. اۏل ییرلرگه سو کیرر تاقې عِرققا اۏخشاب قالېر. بیلگیل کیم بو عِرقلار قېلېچغا زیان قېلماس مگر کیم یۆزینیڭ کیسر ییرینه کیلگَی، تاقې سوغارغاندا سو ایچمه‌یین قالغای. اۏل قېلېچ بیرله نیچه اورساڭ کیسمس. بعضی یمنی قېلېچ، بالچاقې قاتېندا آشلانمېش بۏلور. بعضیسی صدریندین آشلانمېش بۏلور. بو وصله‌لر بولارغا حاصل بۏلماس مگر یامان ضربدین. تاقې یمنده اؤکۆش قېلېچلار ایشلرلر کیم آنلارنېڭ یانلارېندا اؤکۆش شَطْبلر بۏلور، کیچیگَز کیچیگَز. امّا اۏل قېلېچ کیم آنېڭ شَطْبی، یعنی قازېلمېش ییری، بیر تورور، تاقې قالغانې سازج تورور، آنېڭ اوزونې تؤرت قارېشدېن آرتوقراق یا ایکسۆکره‌ک تورور. یعنی اؤکۆش دؤگۆل. تاقې عرضی تؤرت بارماق تورور، لاغیر. امّا آغېرلېغې، یمنی قېلېچنېڭ، اۆچ باتمان تمام بۏلماس، ابدا. والله أعلم بالصّواب.<br>
<br>
**باب فی سیوف القِلَعیّة**<br>
بو باب قِلَعیلرنیڭ قېلېچلارېن بیان قېلور. بیلگیل کیم قِلَعی قېلېچدا یۏق تورور کیم آنېڭ عرضی تؤرت بارماق بۏلغای یا خود اۆچ بارماق تمام بۏلغای. امّا اوزونې تؤرت قارېش آراسېندا تورور. تاقې قدّی تۆز تورور. یوقاروغېسې آشاغاسې کیبی تورور. تاقې توتغاسېندېن آشاغا، اوچېنا تیگرۆ، یمنی قېلېچدېن اینچگه‌ره‌ک، تاقې ایتیره‌ک تورور. تاقې تیمیری کۆمۆش کیبی آق تورور. <br>
<br>
**باب فی سیوف الهندیة**<br>
بو باب هندیلرنیڭ قېلېچېن بیان قېلور. هندی قېلېچنېڭ جوهری یمنی قېلېچنېڭ جوهرینه اۏخشار إلّا آنچاسې بار کیم هندینیڭ جوهری قارا تورور. تاقې سېندورساڭ سېنوغېنېڭ ییری قاراغا اورار. تاقې اۏغلان تۏغورابیلمس خاتوننېڭ بۏینېنا آسساڭ یاراغای، اۏل قېلېچ کیم خراساندېن کیلمیش بۏلغای.<br>
<br>
**باب فی سیوف الفرنجیّة**<br>
بو باب فرنجی قېلېچلارنې بیان قېلور. فرنجی قېلېچنېڭ توتغاسېنا یاقېن یاسسې بۏلور. اوچې اینچگه بۏلور. اینچه‌لیگی اسکی یمنی قدرینچه بۏلور. تاقې اۏرتاسېندا اۏلاق کیبی قازېلمېش کیڭ بیر یۏل بار تورور. تاقې بعضیسینیڭ صدرینده آی کیبی بار تورور یا خود آلتوندېن خاچ بار تورور. تاقې بعضیسینیڭ آلتون مسمارې بار تورور. تاقې بعضیسینیڭ بیر علامتی بار تورور، اۏل قازېلمېش اوزوزن یۏلنېڭ قاتېندا. امّا بو قېلېچنېڭ اوچې یمنی قېلېچدېن اینچگه‌ره‌ک تورور. والسّلام.<br>
<br>
**باب فی سیوف السّلیمانیّة**<br>
سلیمانی قېلېچنېڭ یئڭیسی، فرنجی قېلېچغا اۏخشاشور، إلّا آنچاسې بار کیم بیر آز گینه آندېن کیچیکره‌ک تاقې کؤرکلۆره‌ک تورور. تاقې صنعتی آندېن غریبراق تورور. تاقې بو قېلېچنېڭ اوّلی آخری بیرله برابر تورور. یعنی اوچې اینچگه دؤگۆل. تاقې آندا هیچ صورت یۏق، خاچ یۏق. تاقې مونوڭ سیلانې، یمنی قېلېچنېڭ سیلانېنا اۏخشار. امّا فرنجینیڭ سیلانې تاقې مون تیگ تورور، إلّا آنچاسې بار کیم فرنجینیڭ سیلانې بیر آز آرتوقراق تورور، و لکن معنیسی سواء تورور، یعنی برابر تورور. والله أعلم.<br>
<br>
**باب فی سیوف الدمشقیّة**<br>
دمشقی قېلېچ کیسگن تورور و لکن اوّلکی سویې اۆزره بۏلسا. امّا نصلی اوزون تورور. تاقې جوهری مختلف تورور. تاقې اوزونلوغې تؤرت قارېش، تاقې عرضی دؤرت بارماقدېن آزغېنا ایکسۆکره‌ک تورور. امّا دمشقی قېلېچ بارچا یئڭی قېلېچلاردېن کسگینره‌ک تورور.<br>
<br>
**باب فی سیوف المصریّة**<br>
مصری قېلېچ اوزون بۏلور. تاقې یۆزی تۆز بۏلور. تاقې محکم و قوی بۏلور. امّا بیلگیل کیم مجموعِ قېلېچنېڭ کسه‌گَنلیگی جوهری جهتیندن دؤگۆل، بلکیم ایشی یاخشېلېقېندان، تاقې اشکالی یاخشېلېقېندېن تورور. قاچان قېلېچنېڭ آرقاسې تۆز بۏلسا، تاقې یانلارې مساوی بۏلسا، قالېنلېغې برابر بۏلسا، تاقې بعضی ییری داخل بۏلوب بعضی ییری خارج بۏلماسا، تاقې بعضی ییری قالېڭ بۏلوب بعضی ییری یوغا بۏلماسا، تاقې صفره‌سی قالېڭ بۏلسا، تاقې یۆزی قاتېغ ایتی بۏلسا، امّا ایتیلیگی یۆزینده بیر ساچ مقدارې بۏلغای، مونوڭ تیگ قېلېچ قاتېغ کسه‌گن بۏلور. امّا اۏل قېلېچ کیم یالاڭ کیشیده و تۏندا و ایتده کسه‌گن بۏلغای، آنېڭ یۆزی قاتېغ یوغا بۏلسا کیرک؛ کیم بو قېلېچ، قېلېچلاردا محمود دؤگۆل. آنېڭ اۆچۆن کیم قاچان قاتېغ ضربقا یۏلوقسا، بۆکۆلۆر، ایکی قات بۏلور. امّا قېلېچنې معتدل سوغارماق کیسمکلیگه معین تورور. آنېڭ اۆچۆن کیم اگر سویې قاتېغ بۏلسا، اورغاندا کیتیلۆر. اگر یومشاق بۏلسا، قایتېر. قېلېچنېڭ چاپار ییری توتقاسېندېن بیر قارېش ییر آشاغا تورور. امّا بعضی خلایقلار مون تیگ آیېتمېشلار کیم «قېلېچ ایشله‌نیب تۆکنگچ آنېڭ رایحه‌لری بار تورور» تیمیشلر. امّا اۏل قېلېچ کیم آنېڭ رایحه‌سی سېغېر سیدۆگینه اۏخشار یا خود باغا رایحه‌سینه اۏخشار یا خود بالچېق رایحه‌سینه اۏخشار یا خود ایت رایحه‌سینه اۏخشار، اۏل قېلېچلار بارچا یاخشې تورور. امّا اۏل قېلېچلار کیم آنلارنېڭ رایحه‌سی قاپورچوقلې باقلا رایحه‌سینه اۏخشار یا خود قان رایحه‌سینه اۏخشار اۏل قېلېچلارنېڭ اشرّی تورور. تاقې یامانراقې تورور. تاقې بعضی خلایقلر بولای تیمیشلر کیم «قېلېچ وقتلرده بیر کز ایڭیلدر، مون تیگ ایشیتیلۆر آوازې» تیمیشلر. «آنېڭ اۏل ایڭیلدۆسی، اییه‌لرینیڭ اؤلۆمی تورور» تیمیشلر. تاقې قېنېندېن چېقېب، حرب واقع بۏلماقلېقې تورورلار. تاقې بیلگیل کیم «فارِسنیڭ قېسقا قېلېچ کؤتۆرمگینیڭ اؤکۆش فضلی بار، غریمی اۆزره» تیمیشلر. جمله‌سیندن بیریسی اۏل تورور کیم فارِس کیرک کیم سلاحنېڭ یاخشېسېن، تاقې ییڭیلین، کؤتۆرگَی کیم آڭا کۆچی ییتگَی. تاقې آنېڭ بیرله عمل قېلماقلېققا قادر بۏلغای. یۏق ایرسه هیچ بولار بیرله منتفعٌ به بۏلماس. یعنی بولارنېڭ آڭا هیچ نفعی یۏق تورور. قېلېچ مونوڭ کیبی تورور، اگر اییه‌سینیڭ ایلینده خفیف بۏلماسا کیم آنېڭ اۆزره قادر بۏلغای، قاچان چاپسا ایلین تیتره‌گَی، یاغرېنېن سیلکه‌گَی، تاقې قبضه‌سی ایلینده بۏشانغای. فارِس بو حال اۆزره مغلوب بۏلسا، بس قېلېچې بیرله هیچ عمل قېلا آلماس. بلکیم قېلېچې ایلیندین تۆشگَی. والسّلام. امّا فارِس قېلېچېنې بیلینه باغلاب کؤتۆرۆر یا حمایل قېلېب بۏینېنا سالېب کؤتۆرۆر. بو ایکی تۆرلۆگ کؤتۆرمکلیک تاقې جایز تورور. آندېن سۏڭرا اگر اوزون بۏلسا، قېسقارتغای. اگر قېسقا بۏلسا، اوزاتغای. تاقې کیرک کیم حمایلنیڭ آراسېندا بیر قایېش بۏلغای، محکم. تاقې آنې بیلینه باغلاغای تا اۏل اوروش وقتینده فارِس‌نیڭ بیلیندین آیرېلماغای. امّا بیلگه باغلاماق محکمره‌ک تورور، تاقې إلزمره‌ک تورور، حمایل قېلماقدېن. امّا یایاغ یۆریگنده بیر آز ایمگک تورور. تاقې کیرک کیم قېلېچنېڭ قبضه‌سی تربیعگه مایل بۏلغای تا اورغاندا ایلیڭ ایچینده تیرکینمه‌گَی. تاقې بارماقلارېڭ آنېڭ اۆزره باغلانغاندا بیری بیرینه کیرک کیم ییتیشگَی. تاقې کیرک کیم قبضه‌نیڭ مسمارې محکم بۏلغای. تاقې کیرک کیم قېلېچ قېنېندا یاز و قېش بۏش بۏلغای کیم آقاتورغای. تاقې کیرک کیم اوّل قېلېچنېڭ قېنېندا آقغانېن اعتقاد قېلغایسن، آندېن سۏڭرا یینه قایېرا قېلېچېنې چاپارکن قېنېنا سۏقماقنې اؤگره‌نگَیسن. قاچان تیله‌سه‌ڭ کیم قېلېچېڭنې چېقارغایسن، بس سۏل ایلیڭنی قبضه بیرله بوتوڭ اۏرتاسېندا قۏیوب، سۏل ایلیڭنیڭ آرقاسې اۆستۆندین چیکگیل، سۏل ایلیڭ بیرله یۆگننی توتوب ایرکن. بس سن مستغنی بۏلورسن، سۏل ایلیڭ بیرله قېننې توتماقدېن. سۏل ایلیڭنی قایېشې اۆزره قۏیوب چیکمکلیک تاقې مونوڭ کیبی تورور. قاچان تیله‌سه‌ڭ کیم یانا قایېرا قېنېنا سۏقغایسن، سۏل ایلیڭنی چیکگنده قایدا قۏیدوڭ ایسه، کَما هُوَ آندا قۏیغېل. تاقې قېلېچنېڭ آرقاسېنېڭ قېرېغېنې قېنېنېڭ آغزې اۆزره قۏیغېل. تاقې چیکگیل تا قېلېچنېڭ اوچې قېننېڭ ایچینه تۆشگَی. تاقې آز غېنا بۆزۆب، سۏقغېل قېنېنا. تاقې مونوڭ بیر ظریف عمل گینه‌سی بار تورور، آنې قېننېڭ آغزېندا استعمال قېلورلار. اۏل، اۏل تورور کیم قېن آغزېنېڭ یوقاروغې یانېن کیسرلر، آز غېنا کیرترلر تا یوقاروغې یانې آشاغا یانېندېن بیر ایکی بارماق قېسقا بۏلور. قاچان کیم قېلېچنېڭ قېرېغېن ایچینه قۏیوب، چیکگیل کیم اۏل ییرگه ییتگچ قېلېچنېڭ اوچې آڭا تۆشر، هیچ خطا قېلماس. تاقې بیلگیل کیم قېلېچ اییه‌سی محتاج تورور آت اۆستۆندین چَوگان بیرله تۏپ اورماقلېققا. آنېڭ اۆچۆن کیم اۏل ایش، آنې اۏل ایشده حاذق قېلور. تاقې مفاصللرنی یومشاتېر. تاقې من خلایقلرده اؤکۆش کیشی کؤردۆم کیم آنلار میدانلاردا، تاقې ایمن ییرلرده، قېلېچ اورارلار ایردی، تاقې قېلېچ بیرله عمل قېلابیلیرلر ایردی، وقتینده آتلارېنېڭ تیزلرینی چاپدېلار یا قولاغېنې یا قۏلېنې یا خود اؤزینیڭ آیاقلارېنې چاپتېلار، تاقې کیستیلر. سلاحلاردا هیچ سلاح یۏق تورور کیم اییه‌سی آندېن ساقلانغای، مگر کیم قېلېچ. کیرک کیم اییه‌سی آندېن قاتېغ ساقلانغای. قاچان تیله‌سه‌ڭ کیم آت اۆستۆنده قېلېچ چاپماغا اؤگره‌نگَیسن، بس بیر یاش قامېش حاصل قېلغېل یا خود بیر یاش اینچگه آغاچ. تاقې اوزونې فارِسنیڭ اوزونونچا بۏلسون. تاقې بیر ییرده محکم تیکگیل کیم هیچ تیپرنمه‌سۆن. آندېن سۏڭرا آندېن یېراق کیتیب، آنېڭ ساغېڭا آلېب، آتېڭنې قاتېغ چاپغېل، اۏق آتماغا چاپار کیبی. قاچان آڭا یاقېن کیلسه‌ڭ، تاقې برابر بۏلساڭ، قېلېچېڭنې کؤرکلۆگ حرکت بیرله قېنېندېن چېقارېب، ساغ ایگینیڭ برابرینده کؤتۆرۆب، اۏل قامېشنې یا اۏل آغاچنې چاپغېل، کیسگیل. کیرک کیم قېلېچنې چېقارغانېڭ، چاپغانېڭ، بیرگه بۏلغای، لباقه بیرله. مون تیگ اؤکۆش قېلغېل کیم ایلیڭ اؤگره‌نسۆن. تاقې هر بیر کیلگنده موندېن بیر قارېش مقدارې چاپېب، آشاغادېن کیسگیل تا بیر آرشون مقدارې ییردین یوقارې قالغېنچا. تاقې مونوڭ بیرله عمل قېلغېل کیم ایلیڭ تمام إدمان آلغای، چاپماغا اؤگره‌نگَی، تاقې خفیف بۏلغای. بس آندېن سۏڭرا بیش اۏق تیکگیل ساغ یانېڭ اۆزره، تیگمه اۏق آراسې اۏن آرشون بۏلسون. تاقې آتېڭنې قاتېغ چاپېب، کیلیب، بو اۏقلارنې یۆڭلر آشاغاسېندا بارچاسېن بیر کیبی چاپغېل، کیسگیل، کیم بیر اۏق بیر اۏقدېن هیچ آرتوق، ایکسۆک، بۏلماسون. بو عملنی یۏغان یۆزلیگ، تاقې ییتیگ قېلېچ بیرله قېلغېل. مونوڭ بیرله آنچاغا تیگرۆ عمل قېلغېل کیم آت اۆزره بولارنې کیسمک سڭا خفیف بۏلغای. قاچان بو ایشده تاقې حاذق بۏلساڭ، تاقې بولارنې خفیفلېق بیرله کیسسه‌ڭ، بس بیش اۏق تاقې سۏل یانېڭا تیکگیل. تاقې آتېڭنې چاپېب، کیلیب، اۏرتا ییردین بو اۏقلارنې ساغغا سۏلغا کیسه چېقغېل. اگر تیله‌سه‌ڭ کیم بولار اۆزره آرتورغایسن، نی قدر کؤڭلۆڭ تیله‌سه آنچا آرتورغېل. قاچان تیله‌سه‌ڭ کیم قېلېچ بیرله عمل قېلغایسن، میدانلاردا یا اوروش کۆنلرینده آیاقلارېڭنې اۆزَڭۆده اوچقارو باسغېل تا بارماقلارېڭدېن هیچ نیمه اۆزَڭۆ تیمیریندین تېشقارو کؤرینمه‌سۆن. قاچان قېلېچ چاپغاندا، بیله‌گیڭنی تېشقاروراق بورا چاپغېل. تاقې ساقلانغېل اؤزیڭدین، تاقې آتېڭدېن. قاچان ضربیڭ تۏس تۏغرو بۏلسا، یۆزۆڭه قارشو، بس اۏل وقتده آیاقېڭدېن، تاقې آرتېڭدېن، تاقې آتېڭنېڭ باشېندېن ساقلانغېل. قاچان کیم بو ایشده تاقې حاذق بۏلساڭ، تاقې سڭا طبیعت و عادت بۏلسا، بس آندېن سۏڭرا آتېڭنېڭ کؤمۆلدۆرۆگی آلنېندا چاپا باشلاغېل. آندېن سۏڭرا سۏلېڭا تاقې چاپغېل. هر بیر جهتگه تاقې چاپغېل. آیاغېڭ آلنېندا تاقې آرتېندا چاپا باشلاغېل. آنېڭ اۆچۆن کیم کۆچسیزنیڭ اعتمادې زایل بۏلور، کۆچلۆگنیڭ اعتمادې زایل بۏلماس. <br>

**(فنّ اۏق آتماقدا)**<br>

... قاچان یومشاق یا بیرله اؤگره‌نسه، قاتېغ یا بیرله تاقې اۏل مقدارې چیکسۆن کیم اؤگره‌نگَی. آنېڭ کیبی آندېن سۏڭرا اۏق بیرله تاقې تعلیم قېلسون. آماجدا اوّل یومشاق بیرله، آندېن قاتېغ بیرله، تا تمام اؤگره‌نگَی. آندېن سۏڭرا بیر صحراغا چېقغېل. تاقې بیر نشان اۆزره اؤزیڭنی ایمگتگیل، اؤکۆش آتغېل؛ تاقې تا اوماچدا آتغان کیبی آتغایسن. امّا ساقلانغېل کیم آتماغېڭنې آزدېرماغایسن. بو ایشنیڭ آفتی اۏل تورور کیم اوّل کۆ اورماغا طمع بۏلغایسن. اۏل چاقدا آزارسن. بس کیرک کیم اوّل کۆ اورماغا طمع بۏلماغایسن. آتماغېڭنې تۆزتمک آرتېنچا بۏلغایسن. تاقې کیرک کیم رامینیڭ یاسې قوّتی قدرینچه بۏلغای تا یاسې اۆزره قادر و قاهر بۏلغای. تاقې کیرک کیم اۏقې یاسېنا کؤره بۏلغای، اوزونلوقدا. امّا اۏقنېڭ اوزونلوقې یانېڭ باشې تۆبیندین تاقې بیر باشېنا تیگرۆ بۏلغای، قبضه‌دین باشقا. اگر اۏق یادېن اوزون بۏلسا، رامی ایمگه‌نۆر، تاقې اؤکۆش عیبلر ظاهر بۏلور. اگر یا اۏقدېن اوزون بۏلسا، بو قیاس اۆزره کیم سڭا آیېتتېم، تمام تارتمایېن، اۏق قبضه‌دین آشغای. بس یاخشې چیکه‌بیلمه‌گَی، چیکمگی قبیح کؤرینگَی. بس بیلگیل کیم اۏقنېڭ اوزونې، رامینیڭ قۏلې قدرینچه، تاقې تارتقانې کیرک تورور. تاقې یا اۏق مقدارېنچا کیرک تورور. بس کیرک اوّل اۏق اوزونلوغېن بیلگَی، آندېن سۏڭرا یانې آڭا کؤره آلغای. تاقې کیرک کیم یانېڭ قبضه‌سی سکیز بارماق بۏلغای. بو قبضه بارچا قبضه‌لردین یاخشېراق تورور. امّا قبضه‌نیڭ اینچگه‌لیگی، یۏغونلېغې، اییه‌سینیڭ قبضه‌سی قدرینچه کیرک. اگر اینچگه بۏلسا، بیر نیمه چولغاسېن. بو عمل ایچینده اؤکۆش نیمه‌لر بار. کیرکلۆسین ذکر قېلدوق، قالغانېنې ذکر قېلمادېق. بو ییرده بو مقدار ییتر تیب، تاقې کتابېمېز اوزون بۏلوب، اۏقېغان کیشی ملول بۏلماسون تیب، بعضی زایدینی مختصر قېلدوق. والله أعلم.<br>
<br>
**باب فی صفة القوس لرمی البرجاس المرتفع والقلاع والرّمی الی الحصن الغالی والشّرء المشرّف**<br>
بو باب اۏل یانېڭ صفتین بیان قېلور کیم بیییک ییرده‌کیلرنی، تاقې قلعه‌لرده‌کیلرنی، آتماقلېق اۆچۆن بۏلغای. کیرک کیم مون تیگ یانېڭ یوقاروغې باغېرې، باشې بیرله اوزون بۏلغای، مقدارې واجبدین؛ کیم آشاقا ییردین یوقارو بیییک ییرگه آتغاندا تا آشاغا باغرېنېڭ کۆچی آرتوق بۏلسون. اۏقېنې دفع قېلماق اۆچۆن، تاقې اۏل یا بیرله کیم یوقارودېن آشاغا آتارسېن، کیرک کیم آنېڭ یوقاروغې باغرې باشې بیرله قېسقا بۏلغای. امّا اؤزگه یالارنېڭ بارچا ییری کیرک کیم بیر تۆزگه بۏلغای. یعنی ایکی باغېرې تاقې تیڭ بۏلغای. تاقې دائما عاده یالارنېڭ یوقاروغې باغرې باشې بیرله آشاغاسېندېن آرتوقراق بۏلغای. تاقې کیرک کیم قبضه‌ده اۏقنېڭ یۆریگن ییری، یانېڭ بوچوغې بۏلغای، سواء محرّر. کیریشده تاقې کیز ییری مون تیگ بۏلغای، سواء محرّر. والسّلام.<br>
<br>
**باب فی النّشاب**<br>
بو باب اۏقېنې بیان قېلور. رامیلر اختلاف قېلدېلار کیم اۏقلارنېڭ صفتلرینده؛ بعضیلری آیېتتېلار کیم «اۏقنېڭ اوزونې یاخشې تورور» تیدیلر. بعضیلری اۏقنېڭ قېسقاسېن اختیار قېلدېلار. آلای زعم قېلدېلار کیم اوزونې یادېن ساکِنْره‌ک چېقار تیب، تاقې قېسقاسې ایتیره‌ک چېقار تیب. آلای تورور کیم زعم قېلدېلار. والسّلام.<br>
<br>
**باب فی الرّمی الحصون**<br>
قاچان تیله‌سه‌ڭ کیم اوروشدا سن آشاغا توروب یوقارو قلعه‌ده‌کیلرنی آتغایسن، قالقانېڭ آلتېندا توروب یانې چیکگیل. قاچان تمام تۏلتورساڭ، ایلیڭنی یوقارو کؤتۆرۆب، غریمیڭنی کؤزلب، آتغېل. والسّلام.<br>
<br>
**باب فی الرّمی من فوق الحصن الی الاسفل فی اصل الحصن فی الحرب**<br>
قاچان تیله‌سه‌ڭ کیم یوقاروغې قلعه‌دین آشاغا قلعه تۆبینده‌کی کیشیلرنی آتغایسن، بس غریمیڭنیڭ اۆستۆنده تورغېل. تاقې یانېڭ آشاغا باشېنې ساغ یانېڭدېن سارو کیچیرگیل. تاقې یانې آرقورېسېنا توتوب، یوقارودېن آشاغا چیکگیل. آرقاڭنې آز غېنا بۆکۆب، اۏقوڭنې ایکی آیاغېڭ آراسېندېن توتوب، تورغېل، تاقې آتغېل. ساقلانغېل، اوروشدا بیر یانغا توروب آتماغېل. بل‌کیم بیر ییردین بیر ییرگه یۆرۆب، غریمنی ایزدب، آتغېل. والسّلام.<br>
<br>
**باب فی نزع القوس**<br>
بو باب یانې چیکمکینی بیان قېلور. اصل یانې چیکمکده کیرک کیم قاشېڭ اۆزره تارتغایسن. تاقې شهادت بارماقېڭنې اۆستۆندېن کیچیرگَیسن. آنېڭ اۆچۆن کیم استادلار بولای تیب تورورلار. امّا قاتېغ یانې بېیېغېڭ اۆزره چیکگَیسن. تاقې آنېڭ اۆزره تورغایسن. تاقې ایلیڭنی تارتغاندا یوقارو کؤتۆرمه‌گَیسن. تاقې معلوم بۏلسون کیم چیکگندن سۏڭرا حَبسْلب تورماقنېڭ حدّی، بیش سان سانماقلېق تورور، آیو بیش سان مقدارېنچا تورغایسن. بعضیلر آیېتمېشلار کیم اۏل مقدار حبسله‌گَی کیم یۆزیڭ تاقې کؤزلریڭ قېزارمایېن آتغایسن. امّا حبسله‌مکلیکنیڭ آز حدّی اۆچ سان سانماقلېق مقدارې تورور. ولکن حَبسْله‌مکلیکنیڭ یاخشېسې، اۏل تورور کیم اۆچ سان ساناغېنچا تیک تورور، آتغایسن. والسّلام.<br>
<br>
**باب فی الرّمی بالحسبان وبالحَرِیْ**<br>
بو باب قاووش ناوکدین اۏق آتماقلېقنې بیان قېلور. بو صنعت یاخشې صنعت تورور، بارچاغا. بیییک قلعه‌ده‌کیلرنی آتماقلېق اۆچۆن، داقې یېراق ییرده‌کیلرنی آتماقلېق اۆچۆن، تاقې بولارنېڭ غیری اؤکۆش نیمه‌لر اۆچۆن. آنېڭ اۆچۆن کیم مونېڭ تیک اۏق یېراق کیتر، تا حدِّ میڭ آرشون ییر. تاقې آرتوقراق ییر تورور تیب تورورلار. امّا ناوک اۏقې اۏل تورور کیم اوزونې بیر قارېش بۏلغای. تاقې تیمرَنی تؤرت بارماق بۏلغای. خراسانیده  تاقې بو اۏقنې آتارلار. آندا آڭا آلار تیلینچه «عوس» تیرلر. آنېڭ تیمرَنی تېرناقدېن کیچیره‌ک تورور. ناوککه «نازل» تاقې تیرلر. امّا ناوکنی اؤکۆش نیمه‌دین قېلورلار. اینچگه سۆڭۆ قامېشدېن قېلورلار. تاقې قصبِ فارسیدین قېلورلار. تاقې سؤگۆت آغاچېندېن قېلورلار. تاقې موڭا اۏخشار ییڭیل یومشاق آغاچدېن قېلورلار. کیرک کیم قامچېدېن یۏغونراق بۏلغای. اوزونې عاده اۏقنېڭ قدرینچه بۏلغای. تاقې ایکی بارماق آندېن اوزونراق بۏلغای، تاقې آنېڭ بیر یانېندېن آچغېل، ثلث مقدارې. تاقې ایکی طرفی ایچکرۆ مایلره‌ک بۏلسون تا اۏقنې تېشقارو چېقماغا قۏیماغای. تاقې آڭا بیر تاسما تاقغېل. تاقې بارماقېڭا کیچیرگیل. تاقې اۏقېنې ناوک  ایچینه قۏیوب، کیزله‌گیل. اۏق تارتار کیبی یا ایچینده تارتغېل، قاچان تارتغاندا. بیله‌گیڭنی، تاقې ذراعېڭنې، عضدیڭنی، تیک تورغېزغېل، کأنّهُ بارچاسې بیر سۆڭۆک کیبی بۏلسون. اوّل اۏقنې آتغاندا ایلیڭنی ایگینیڭ اۆزره بیر آز گینه توتوب، آتغېل. آندېن سۏڭرا هیچ تورماغېل. امّا بو ناوک اۏقېنې مسلمانلار چېقارېب تورورلار. مونېڭ بیر عجایب قصّه‌سی بار تورور. «طبری آتلېغ بیر کیشی مونې حکایت قېلمېش» تیرلر. والسّلام.<br>
<br>
**باب فی الرّمی علی الفرس رکضا وفیه انواع من الظّرایف**<br>
بو باب آت اۆستۆنده اۏق آتماقلېقنې بیان قېلور. تاقې مونېڭ ایچینده انواع ظرایف بار تورور. بو ایشده کیرک کیم آتېڭ یاخشې آت بۏلغای. نیچۆک کیم سڭا وصف قېلدېم، اۏق آتماقلېققا صالح بۏلور آتنې اوّللرده. قاچان تیله‌سه‌ڭ کیم آت اۆستۆنده اۏق آتماغا باشلاغایسن، چاپېپ، بس بیر یومشاق یا آلغېل. تاقې بیر اۏق آلغېل کیم بو فنگه یارار بۏلغای. آندېن سۏڭرا بیش برجاس تیکگیل، بیری بیری آرتېنچا. هر بیریسینیڭ آراسې قېرق آرشون ییر بۏلسون. آندېن سۏڭرا بیش اۏق آلغېل. تاقې آتېڭنې قاتېغ سۆرۆب، بولارنې بیری بیری آرتېنچا آتغېل. قاچان بولارنې یاخشې آتار بۏلساڭ، هر بیریسینیڭ آراسېنې اۏتوز آرشون قېلغېل. تیگمه قورلا مونوڭ کیبی ایکسیتگیل تا هر بیریسینیڭ آراسې ییتی آتلام قالسون. قاچان موندا تاقې حاذق بۏلساڭ، تیز آتماقلېقدا شرطینچه، بس بو ایشنیڭ حدّی اۏل تورور. آندېن سۏڭرا بیر تۆرلۆگ تاقې تیکگیل، یعنی سۏل یانېڭا اۆچ برجاس، تاقې ساغ یانېڭا قارشوراق ایکی تیکگیل. تاقې چاپوب، کیلیب، اوّل سۏل یانېڭداغېنې آتغېل. آندېن سۏڭرا ساغ یانېڭداغېن آتغېل، اگر آتابیلسه‌ڭ. قاچان موندا تاقې ماهر بۏلساڭ، بس بیر قاتېغ یا آلغېل. آنېڭ بیرله تاقې آنچا آتغېل کیم یومشاق بیرله نیچۆک آتار ایردیڭ. بس بو وقتده کامل قېلدېڭ، یاخشې آتماقلېقنې بارچا ییرده. موندېن سۏڭرا کؤرکلۆگ آتارسن، یعنی اوروش وقتلرینده تاقې آودا کیییک آتغاندا، تاقې میدانلاردا. بس بو وقتدین سۏڭرا اۏق آتماقلېقدېن قۏرقماس بۏلدېڭ. بس موندېن سۏڭرا اۏل برجاس تیکگیل، بیشیسینی ساغېڭا بیشیسینی سۏلېڭا، مختلف النصب. تاقې هر بیریسینیڭ آراسې، بورونغې برجاسنېڭ کیم آندا حد آیتتوق، اۏل مقدار بۏلسون. تاقې اۏن اۏق آلغېل کیم بو ایشگه یارار بۏلغای. تاقې بیشیسینی قبضه بیرله توتغېل. تاقې بیشیسینی ساغ قۏلوڭنېڭ بارماقلارې آراسېنا سۏقغېل. قاچان بارماقلارېڭداغې اۏقنې آتېب تۆکَتسه‌ڭ، قبضه‌ده‌کی اۏقلارنې آلېب بارماقلارېڭا سۏقېب بورونغې کیبی آتغېل. امّا بو اۏقلار کیرک کیم اینچگه بۏلغای تا بارماقلارېڭا آتار وقتده سېغغای. والله أعلم.<br>

**آلتېنچې فنّ تۏپ اورماقدا**<br>

آلتېنچې فنّ تۏپ اورماقدا، نیچه کیرک آنې بیان قېلور. بیلگیل کیم تۏپ اورماقلېق، فارِسلېقنېڭ اولوغ منفعتلیگ ایشلریندن تورور. فارِسلېقنېڭ قایسې فنّیندین تیله‌سه‌ڭ، خاصّه کیم قېلېچ بیرله، تاقې سۆڭۆ بیرله، تاقې اۏق بیرله عمل قېلماقلېقدا، یعنی بو ایشلرده، بو فن قاتېغ کیرک بۏلور. آنېڭ اۆچۆن کیم موندا اؤکۆش واقع بۏلور، حمله قېلماقلېق، تاقې قاپماقلېق، تاقې قایېتماقلېق، تاقې مدافعه قېلماقلېق، تاقې جولان قېلماق، تاقې بیری بیریسینه کیریشمک، تاقې آت سۆرمک، تاقې آتنې اؤگره‌تمک. بل خود اۏل منیم قاتېمدا جاری بۏلور، مجری الاضمار. یعنی آت تاقې فارِس اوروش اۆچۆن یاراغ بۏلورلار. تاقې إدمان حاصل بۏلور. تاقې کؤڭۆللری اوروشقا مُعَوَّد بۏلور. آنېڭ اۆچۆن کیم کؤرمکلیککه کؤکچک اۏیون تورور. اوروش اۆچۆن جدّ ایش تورور. مع هذا اییَر ایچیندن تۏنېڭنې چېقماقلېقدېن تۆزۆتۆر، یعنی چېقماق بۏلور. تاقې آیاغېڭنې اۆزَڭۆده تۆزۆتۆر، یعنی آیاغېڭنې کؤرکلۆگ باسماقلېققا مُعَوَّد قېلور. تاقې بو اۏیون بیر صنعت تورور کیم سلطانلارنېڭ تاقې بیگلرنیڭ لذّتلری، آنېڭ بیرله حاصل بۏلور. تاقې فارِسگه فارِسلیکینده قازانچ تورور. تاقې سڭا وصف قېلایېم کیم اۏل نیمه‌نی کیم فارِس آڭا محتاج تورور، یعنی آتلار فنّینده، تاقې چوگان اۏینېنېڭ صنعتینده، تاقې میدان حدّینده، تاقې اۏل احکاملاردا کیم آندا اورماقلېق جایز دؤگۆل مگر کیم آنېڭ بیرله قاچان آندېن کیچسه‌ڭ ضربیڭ باطل بۏلور. تاقې بو اۏیوندا قارشو آت بیرله تۏقوشماقدېن. تاقې چوگان کؤزگه آیو یۆزگه تیگمکدین ساقېنغېل کیم بو اۏیوندا بو ایشلردین خوف تورور. ساقلانغېل!<br>
<br>
**باب الابین**<br>
بو باب میداندا تۏپ اورماقلېقنې بیان قېلور. چوگان بیرله میداندا تۏپ اورماقلېق، تؤرت نوع اۆزره تورور. اوّلکیسی کیم اۏل معروف تورور، بارچا خلایقلار آنېڭ بیرله عمل قېلورلار، اۏل تۏپنې تۏس تۏغرې اورماقلېق تورور، ساغ یانېندا آتنېڭ ساغ یاڭاقېندېن کیچۆره. تاقې بیریسی تۏپنې قایتارا اورماق تورور، ساغ یانېندېن آتنېڭ ساغرېسېندېن، تاقې قویروغېندېن کیچۆره. تاقې بیریسی تۏپنې سۏل یانېندېن تۏس تۏغرې اورماقلېق تورور، آتنېڭ سۏل یاڭاقېندېن کیچۆره. تاقې بیریسی تۏپنې سۏل یانېندېن قایتارا اورماقلېق تورور، ساغرېسېندېن، تاقې قویروغېندېن کیچۆره. بو اوروشلاردېن باشقا نهایتسیز اوروشلار بار تورور کیم ساناسا بۏلماس کیم آتنېڭ تؤرت آیاغې آلتېندېن، تاقې قارنې آلتېندېن، تاقې تویاقلارې آلتېندېن، تاقې بولاردېن اؤزگه نیمه‌لر کیم حساب قېلسا بۏلماس. امّا بیز بعضیسین ذکر قېلدوق، بعضیسین تاقې ایزده‌گن تاپار. إن شاء الله تعالی. امّا اوّلکی نوعده، کؤرکلۆگ تۏپ اورماقلېق اۏل تورور کیم تۏپنې چوگان بیرله اوروب تۏس تۏغرو، تاقې ایلینی چوگان بیرله آت باشېندېن آیلاندېرېب، سۏل ایگینی اۆزره کیلتیرگَی. تاقې ایکینچی نوعده، کؤرکلۆگ اۏل تورور کیم چوگاننې آرتقارې سالابیرمکلیک تورور. اوزاتېب آتنېڭ ساغ قولاغې حدّیندین کیچۆره، قولاغېنا تیگیرمه‌یین. تاقې اۆچۆنچی نوعده، اۏل تورور کیم چوگان بیرله تۏپنې سۏل یانېندېن ایلگرۆسینه، ایلینی اوزاتېب قۏیابیرگَی. تاقې ایلینیڭ قایېتېب بارغان ییری ساغ یانې اۆزره بۏلغای، آرقاسېندېن سارې. تؤرتۆنچی نوعده، اۏل تورور کیم سۏل یانېندېن تۏپنې چوگان بیرله قایتارا اورغای. ایلینی سالابیریب آتنېڭ ساغرېسېندېن، تاقې قویروغېندېن، کیچیره. تاقې کیرک کیم بو تؤرت نوعده کیم تفسیر قېلدوق، تۏپ اورماقلېقدا ایلینیڭ مخرجی چوگان بیرله باشېنېڭ اۆستۆندین بۏلغای. مگر کیم تیزگینۆر ییری تار بۏلغای. یعنی زخم بۏلغای یا خود قۏرقغای، اۏل زخم قېلغانلارغا چوگان تیگگَی تیب یا خود آت آندېن تیزچه کیچگَی یا خود تۏپ بیرله ییرده تۆشگَی کیم قاتېغ اورماقلېق امکان بۏلماغای. مون تیگ ییرلرده باشېڭ اۆستۆندین اورماساڭ، قایېرماس. یعنی دائما باشېڭ اۆستۆندین اورماق کیرک سن. اگر بو ییرلرده مون تیگ قېلماسا، بس بو اۏل کیشینیڭ یامان اورماغېندېن بۏلغای یا خود اورماقدا خطا قېلغانېندېن بۏلغای. تاقې تۏپنې سۆرۆب اورغاندا، دائما اۆزَڭۆنیڭ یا حزامنېڭ برابریندین اورغای. اگر تۏپنې سۆرۆب یۆرۆب اورغاندا یازسا، تاقې تۏپ یانېنچا قاتلاب یۆرۆر بۏلسا، ضربینی ایکی کیز، اۆچ کیز، قېلغېل. آتنېڭ ساغرېسېندېن تاقې قویروغېندېن اۏل تؤرت نوعده تؤرتیسینده تاقې مون تیگ قېلغېل. بو اوروشغا «مثنّا و مثلّث» تیرلر. اگر بو طریقه اوروب اورابیلمه‌سه، آتېنېڭ قاتېغ یۆگۆرمکیندین بۏلغای یا خود تۏپې میداننېڭ بیر یانېنا تۆشمکدین بۏلغای کیم آنې بو صفت اۆزره اورماقلېققا چاره تاپماغای. بس اۏل چاقدا نیچۆک کیم امکانې بۏلسا، آنېڭ کیبی اورسون، اییَردین چېقمایېن، کیم اییَردین چېقماقلېق فارِسلر قاتېندا اولوغ عیب تورور.<br>
<br>
**باب فی صفة الدّابة التّی یضرب الصّولجة علیها**<br>
بو باب اۏل آتلار کیم تۏپ اورماقلېققا یارار، آنې بیان قېلور. اۏل آت کیم آنېڭ اۆزره تۏپ اۏینالېر، کیرک کیم یۏغون بۏلغای. تاقې تیز نفس بۏلغای. تاقې مأمون العاقبة بۏلغای، یعنی آیاقلارې صحیح بۏلغای. تاقې یۆگرۆشی یومشاق بۏلغای. تاقې قایېتماق تیله‌گنده تیزچه قایېتغای. تاقې باشېن تارتغان ییرده تورابارغای. بو صفتلېغ آتلار تۏپ اورماقلېققا یارار. والله أعلم.<br>
<br>
**باب فی مقادیر الصّولجة**<br>
بو باب چوگان مقدارېنې بیان قېلور. چوگاننېڭ مقدارې کیم آنېڭ اۆزره استادلارنېڭ رأیلری جمع بۏلوب تورور، کیرک کیم اورغان کیشینیڭ قبضه‌سی اۏن تۏقوز قبضه بۏلغای. اگر موندېن آرتوق بۏلسا، قۏلېنا قۏلای بۏلماغای. تاقې قېسقاسېنېڭ مقدارې اۏن ییتی قبضه کیرک کیم بۏلغای، اییه‌سینیڭ قبضه‌سی بیرله. اگر موندېن ایکسۆک بۏلسا، اورغان کیشی محتاج بۏلور ایگیلمکلیککه. قاچان ایگیلسه لابد اییَردین چېقغای. اۏل عیب تورور. اگر تۏپ سیندین بیر آز گینه یېراق بۏلسا، اۏل تاقې مون تیگ تورور. امّا غیری موضعینده ایگیلمک، تاقې تیک اۏلتورماقنې ترک قېلماقلېق، تاقې اییَردین تۏپ اورغاندا چېقماقلېق، بولار بارچا قاتېغ عیبلر تورورلار. امّا ایلینی اوزاتماقلېق، تاقې بیلینی ایگمکلیک چوگان بیرله بیرگه، اییَردین چېقارمایېن اۏلتورور ییرینی، اۏل عیب دؤگۆل. اگر اییَردین چېقارسا عیب تورور. امّا چوگان نیچه اوزوزن بۏلسا، اقواء تورور، اگر مفرط بۏلماسا، اۏل مقدار کیم تۏپدېن سینی منع قېلغای. تاقې چوگاننېڭ آغېرې کیرک کیم ایللیگ بیش مثقال بۏلغای. اگر موندېن آغېر بۏلسا، آغېر کیلیر تۏپ اورماقلېققا. قۏلای بۏلماس. مگر کیم اییه‌سی کۆچلۆگ بۏلغای. امّا ییڭیلی کیرک کیم قېرق مثقال بۏلغای. اگر موندېن ایکسیک بۏلسا، ایلینده تیتره‌گَی، اورابیلمه‌گَی. مگر کیم اییه‌سی آندېن کۆچسیز بۏلغای. امّا آغېر بیرله خفیف اۏرتاسېندا نی مقدار کیم اییه‌سینه موافق کیلسه، آنېڭ کیبی قېلغای. اوزونلېقدا قېسقالېقدا تاقې آتنېڭ تاقې اییه‌سینیڭ اوزونلوغېنا تعلّق تورور. نی مقدار کیم اوزون بۏلسا اۏل مقدار قېلسون. امّا استادلار آنېڭ کیبی ذکر قېلېب تورورلار. بیز تاقې سڭا آنې ذکر قېلدېق، علمۆڭ بۏلسون اۆچۆن. والسّلام.<br>
<br>
**باب فی مقادیر المیادین**<br>
بو باب میدانلارنېڭ مقدارېنې بیان قېلور. امّا یاخشېسې اۏل تورور کیم مقدارې معتدل بۏلغای. اوزونې میڭ آرشون بۏلغای. اینی تاقې اۏل مقدار بۏلغای. اۏل میدان کیم زیاده‌ده، تاقې نقصاندا، موڭا یاقېن بۏلغای، اۏل یاخشې میدان تورور. تاقې کیرک کیم ییری تۆب تۆز بۏلغای. والله أعلم بالصّواب.<br>
<br>
**باب فی تسمیة العدّة الّتی یصلح بهم الضّرب**<br>
بو باب، تۏپنې نیچه کیشی بیرله اۏیناماقلېق یاخشې کیلیر، آنې بیان قېلور. تۏپ اۏیناماقلېقنېڭ یاخشېسې اۏن کیشی تورور. یعنی آزې کیرک کیم اۏن کیشی بۏلغای. اگر موندېن اؤکۆش تاقې بۏلسا، جایز تورور. آنېڭ اۆچۆن کیم بو ایکی بؤلکنیڭ هر بیریسینه بیر باشچې کیرک. تاقې بیر کیشی کیم آنېڭ آرتېن ساقلاغای کیم اگر اۏل خطا قېلسا، اۏل آڭا مدد قېلغای. تاقې قالغان کیشیلر اۏرتا ییرده اۏیناغایلار. بس بولار بیش کیشی بۏلغای. اۏل بؤلک بیش کیشی بۏلغای، موندېن تاقې آرتوق بۏلسا، قایېرماس. اگر مضمر بۏلماسالار. والسّلام.<br>
<br>
**باب فی علم ضرب المزاریق**<br>
بو باب سېپقون اورماقلېق علمینده بیان قېلور. سېپقون بیرله اورماقلېقنېڭ علمی اۏل تورور کیم سېپقونې اۏرتاسېندېن توتغای، آرتقارې مقلوب. آندېن سۏڭرا اۆچ قورلا تیتره‌تگَی. اۆچ آتلام ایلگرۆ باسغای. تاقې اۏل قصد قېلغان ییرنی ایگْریره‌ک توروب، مجموعِ قوّتی بیرله غریمی اۆزره آتغای. جهد قېلېب اورا کؤرگَی.<br>
<br>
والحمد لله وحده وصلّی الله علی سیّدنا محمّد وآله وصحبه وسلّم. وفی عام خمسین وثمان مائة من هجرة النبی صلوة الله علیه.
</div>